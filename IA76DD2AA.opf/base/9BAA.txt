༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W30522
2002293237
ImageGroup:
ISBN:
11 KG21918
7542107550
LCCN:
Title:
བཤད་པའི་རྒྱུད་ཀྱི་རྣམ་བཤད་ནོར་བུ་ཕྲེང་མཛེས།
bshad pa'i rgyud kyi rnam bshad nor bu phreng mdzes/
Author:
ཚུལ་ཁྲིམས་རྒྱ་མཚོ
tshul khrims rgya mtsho
nla
n/a;n/a
Descriptor:
Original Publication:
Place:
Publisher:
lan kru'u/
kan su'u mi rigs dpe skrun khang/
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 5/2015



༢༠842.
10862
༄༅།། བཤད་པའི་རྒྱུད་ཀྱི་རྣམ་བཤད་ནོར་བུ་
ཕྲེང་མཛེས་ཞེས་བྱ་བ་བཞུགས་སོ།།
ཚུལ་ཁྲིམས་རྒྱ་མཚོས་བརྩམས།
གསོ་བ་རིག་པའི་དོན་མ་ལུས་པ་རྒྱས་ཤིང་གསལ་བར་སྟོན་པ་བར་སྣང་དུ་
ཉི་ཟླ་ཤར་བ་ལྟ་བུ་
ད་བྱ་བའི་ ཡུལ་ དང་།
གསོ་བར་བྱེད་པའི་
དང་། དེ་ལྟར་གསོ་
བ་བོའི་སྨན་པ་དང་བ
་མཐའ་དག་གཏན་ལ་
ཕབས་པ་ཡིན་ལ། འ
ར་བྱ་བའི་ཡུལ་གྱི་དོན་
རྣམ་པར་བཤད་པ་ལ་
ནོར་དང་བདེ་བ་སྒྲུབ་
པའི་དོན་དུ་གྲུབ་པ་
བྱ་བ་འཕེལ་འགྲིབ་
ནད་ཀྱི་གནས་གཉིས
ང་བོ་གང་གི་དོན་དུ་
གསོ་བ་གྲུབ་པ་ལུས་ཀྱི་གནས་བཤད་པ་ལ་གཉིས་ཏེ། ལུས་ཀྱི་གནས་ཇི་ལྟར་
ཀན་སུའུ་མི་རིགས་དཔེ་སྐྲུན་ཁང་།



༄༅། །བཤད་པའི་རྒྱུད་ཀྱི་རྣམ་བཤད་ནོར་བུ་
འཕྲེང་མཛེས་ཞེས་བྱ་བ་བཞུགས་སོ། །
ཚུལ་ཁྲིམས་རྒྱ་མཚོས་བརྩམས།
ཀན་སུའུ་མི་རིགས་དཔེ་སྐྲུན་ཁང་།



图书在版编目(CIP)数据
四部医典论述本疏解明珠宝库/慈智木嘉措著,一兰
州:甘肃民族出版社,2001(2006.12 重印)
| ISBN 7-5421-0755-0
I. 四.
IV. R291.4
I.慈... ,藏医-古籍研究-藏语
中国版本图书馆 CIP 数据核字(2000)第16052号
书名:四部医典论述本疏解明珠宝库
作者:慈智木嘉措著
责任编辑:
日知草
封面设计:
才让旺姆
版:
甘肃民族出版社(730030 兰州市南滨河东路520号)
发 行:甘肃民族出版社发行部(730030 兰州市南滨河东路520号)
印刷:陇西县宏文印刷有限责任公司
本:850 毫米X1168 毫米 1/32 印张:10.5
数:160 千
次;2001年8月第1版 2006年 12月第2次印刷
印 数 :2 001~6000 册
号:ISBN 7-5421-0755-0
价:18.00 元(民文)
出发印开字版印书 定
甘肃民族出版社图书若有破损、缺页或无文字现象,可直接与本社联系调换。
邮编:730030
地址:兰州市南滨河东路520号
电话:0931-8773261(编辑部联系人:李青立 E-mail. i295@sohu.com
电话:0931-8773271(发行部 联系人:张明)
版权所有翻印必究



> སུསེུ
............
ཚེ
• • •
• •....
དཀར་ཆག
མཆོད་བརྗོད། ...…........…..................…........…...
རྩ་བ་མདོའི་གནས། ............... ...............
བཤད་པའི་རྒྱུད་ཀྱི་སྡོམ་ཚིག་བསྟན་པ། ..…..…..…...
གྲུབ་པ་ལུས་ཀྱི་གནས། །
༡༠• •••
ལུས་ཀྱི་ཆགས་ཚུལ།
ལུས་ཀྱི་འདྲ་དཔེ། །
(29)
ལུས་ཀྱི་གནས་ལུགས། ....................…......... （32）
ལུས་ཀྱི་མཚན་ཉིད། ..…...…….….……………...
(48）
ལུས་ཀྱི་ལས་དང་དབྱེ་བ། །
(66)
ལུས་ཀྱི་འཇིག་ལྟས། .................................（71)
འཕེལ་འགྲིབ་ནད་ཀྱི་གནས། ། ...........（87）
ནད་ཀྱི་རྒྱུ། །
(87)
ནད་ཀྱི་རྐྱེན། ..……..….....…...... བ........... （92)
ནད་འཇུག་ཚུལ། ། •• ••• ••• •• ...... ........ （103）
ནད་ཀྱི་མཚན་ཉིད། ...........
(108)
ནད་ཀྱི་དབྱེ་བ། ། ......…....….................. （119）
བྱ་བ་སྤྱོད་ལམ་གྱི་གནས། ..…......
（146）
རྒྱུན་སྤྱོད། ......................................• （146）
དུས་སུ་སྤྱོད་པའི་སྤྱོད་ལམ། ...….................... (158)
གནས་སྐབས་ཀྱི་སྤྱོད་ལམ། .......................
- 1 -
(166）



........
•བ• •• •• •བ•
••
•
• • • •• •..
འཚོ་བ་ཟས་ཀྱི་གནས། ། •........
（174）
ཟས་ཀྱི་ཚུལ་ཤེས་པ། །
（174）
ཟས་སྐོམ་བསྡམ་པར་བྱ་བ། •....................... （194）
ཟས་ཚོད་རན་པར་བཟའ་བ། .....…..…..….....….….(198）
སྦྱོར་བ་སྨན་གྱི་གནས། ........................... (203)
རོ་དང་ཞུ་རྗེས་བསྟན་པ། .................…......... (203)
སྨན་གྱི་ནུས་པ། །
(214)
སྨན་གྱི་སྡེ་ཚན་དང་སྦྱར་ཐབས་བསྟན་པ། ............（221)
ཆ་བྱད་དཔྱད་ཀྱི་གནས། ........
（230)
གཉེན་པོ་ཆ་བྱད་བསྟན་པ། ....................... (230)
ཐ་མལ་ནད་མེད་ཀྱི་གནས། ..….……....…….…….…….……..... （240)
མི་ན་བར་གནས་པར་བྱ་བ། ...........…........…..(240）
ངོས་བཟུང་རྟགས་ཀྱི་གནས། །
(245)
ཉེས་པ་དངོས་སྟོན་བརྟག་པ། .................…... (245)
ངན་གཡོ་སྐྱོན་གྱི་སྒོ་ནས་བརྟག་པ།
（251)
སྤང་བླང་མི་བཞིའི་སྒོ་ནས་བརྟག་པ། •....... ... (256）
གསོ་བྱེད་ཐབས་ཀྱི་གནས། ..………..…........….........（263）
གསོ་ཚུལ་སྤྱིར་བསྟན་པ། .................…..…...... (263)
ཁྱད་པར་གྱི་གསོ་ཚུལ་རྒྱས་པར་བཤད་པ། .....…..……. 272）
གསོ་ཐབས་གཉིས་བསྟན་པ། ..…..…..………….….…... 380)
གསོ་ཐབས་དངོས་བཤད་པ། ..………….…………..…….…...
བྱ་བྱེད་སྨན་པའི་གནས། ..…...…........….….....…... (292）
གསོ་བ་པོ་སྨན་པ་བཤད་པ། ...….................….. (292)
རྩ་རྒྱུད་ཀྱི་སྡོང་འགྲེམས་བློ་གསལ་མགྲིན་རྒྱན། ....……..
- 2 -
བ• • • • • • • • • ཟབ• •• • • • • •
(286)
（318)



མཆོད་བརྗོད།
༄༅། །རླབས་ཆེན་ཚོགས་གཉིས་ཆུ་གཏེར་ལས་འཁྲུངས་ཤིང༌། །
བཅུ་གཉིས་སྨོན་འབྲས་ཆ་ཤས་ཀུན་ནས་རྫོགས། །
མཛད་འཕྲིན་འོད་ཀྱིས་གདུང་བ་ཀུན་སེལ་བའི། །
བདེ་གཤེགས་སྨན་གྱི་བླ་ལ་གུས་ཕྱག་འཚལ། །
བསྟན་པའི་བདག་པོ་སྟོན་པ་བཅོམ་ལྡན་འདས། །
འཕགས་ཡུལ་མཁས་དབང་འཚོ་བྱེད་གཞོན་ནུའི་ཞབས། །
གསོ་རིག་དབང་བོ་གཡུ་ཐོག་མགོན་ལ་སོགས། །
དངོས་བརྒྱུད་བླ་མ་རྣམས་ལ་སྙིང་ནས་འདུད། །
སྔོན་ཆད་མ་བྱུང་གསར་བ་བརྗོད་མེད་ཀྱང༌། །
བདག་ཡིད་གོམས་ཤིང་སྐལ་མཉམ་ལ་ཕན་ཕྱིར། །
གསོ་རིག་རྒྱ་མཚོ་ལས་བཏོན་ནོར་བུའི་འཕྲེང་། །
བློ་གསལ་སྐེད་ཕྲ་མ་ཡིས་རྒྱན་དུ་རོལ། །
1
-



རྩ་བ་མདོའི་གནས།
བཤད་པའི་རྒྱུད་ཀྱི་སྡོམ་ཚིག་བསྟན་པ།
དེ་ཡང་གསོ་བ་རིག་པའི་དོན་མ་ལུས་པ་རྒྱས་ཤིང་གསལ་བར་སྟོན་པ་བར་
སྣང་དུ་ཉི་མ་ཤར་བ་ལྟ་བུའི་བཤད་པ་སྐུའི་རྒྱུད་ཀྱི་དོན་བཤད་པ་ལ་གསུམ་སྟེ།
རགས་ཙམ་ཤེས་པའི་ཆེད་དུ་དོན་བསྡུས་ནས་མདོར་བསྟན་པ་དང་། ཕྲ་ཞིང་
ཞིབ་པ་ཞིག་ཤེས་པའི་ཆེད་དུ་རྒྱས་པར་བཤད་པ་དང་། མཇུག་དོན་རྫོགས་
པར་བསྟན་པའོ། །
དང་བོ་ལ་བཞི་སྟེ། གསུངས་པ་པོ་སྟོན་པ་ཇི་ལྟར་སྤྲུལ་བའི་ཚུལ་དང་།
འཁོར་གྱིས་ཇི་ལྟར་ཞུས་པའི་ཚུལ་དང་། དེའི་ལན་དང་། ལེའུའི་མཚན་
བསྟན་པའོ། །དང་བོ་ནི། ཐོག་མར་སྡེ་བཞིའི་འཁོར་ལ་གསོ་བ་རིག་པའི་
དོན་ཐམས་ཅད་མདོར་བསྡུས་པའི་གནས་རྩ་བ་ཐུགས་ཀྱི་རྒྱུད་གསུངས་ཟིན་
པའི་རྗེས་ཐོག་དེ་མ་ཐག་བྱ་བ་གཞན་གྱིས་བར་མ་ཆོད་པ་དེ་ནས། སྟོན་པ་
གཞན་ལས་ཁྱད་པར་དུ་འཕགས་ཤིང་བདེན་བཞི་ཕྱིན་ཅི་མ་ལོག་པར་སྟོན་པའི་
སྟོན་པ། ཉོན་མོངས་པ་ལ་སོགས་པའི་བདུད་བཞི་བཅོམ་ཞིང་ལེགས་པ་དྲུག་
དང་ལྡན་པ་འཇིག་རྟེན་ལས་ཡོངས་སུ་འདས་ པའི་སངས་རྒྱས་བཅོམ་ལྡན་་་་
འདས་ཏེ་ལུས་ཅན་རྣམས་ཀྱི་ལུས་སྲོག་འཚོ་བར་མཛད་པའི་སྨན་གྱི་བླ་མ་ཞེས་
བྱ་བ་དེའི་གཟུགས་སྐུའི་ཁྱད་པར་ནོར་བུ་བཻ་ཌཱུརྱ་སྔོན་པོ་ལྟར་གསལ་ཞིང་དྭངས་
ལ་ཉི་མ་དང་ཟླ་བ་ལ་སོགས་པའི་འཇིག་རྟེན་ན་འོད་ཆེ་བར་གྲགས་པ་ཐམས་
ཅད་ཟིལ་གྱིས་མནན་པས་རྒྱལ་བོ་ལྟར་གཟི་བརྗིད་ཀྱི་ཕུང་བོ་མཚན་བཟང་བོ་
- 2 -



སུམ་ཅུ་རྩ་གཉིས་དང་དཔེ་བྱད་བཟང་བོ་བརྒྱད་ཅུས་ལེགས་པར་བརྒྱན་པ་སྟེ།
དེ་འདྲ་བའི་ཁྱད་ཆོས་ཕུན་སུམ་ཚོགས་པ་དང་ལྡན་པའི་སངས་རྒྱས་བཅོམ་ལྡན་
འདས་དེ་ཉིད་ཀྱིས་རྩ་བའི་རྒྱུད་གསུངས་པའི་དུས་ཀྱི་ཏིང་ངེ་འཛིན་དེ་ལས་
བཞེངས་ཏེ། སླར་ཡང་དུམ་བུ་གཉིས་པ་བཤད་པ་སྐུའི་རྒྱུད་འདི་ཉིད་་་་་་
གསུངས་པའི་སླད་དུ་སྨྲ་བའི་སེང་གེ་རྣམ་པར་བསྒྱིངས་པ་ཞེས་བྱ་བའི་སྨན་གྱི་
ཏིང་ངེ་འཛིན་ལ་སྙོམས་པར་ཞུགས། ཏིང་ངེ་འཛིན་གྱི་ཁྱད་པར་དེ་ལྟ་བུ་ལ་
སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་དབུའི་གཙུག་ཏོར་མཆོག་ཏུ་
མཐོ་ཞིང་ཟླུམ་པའི་དབུས་ནས་འོད་ཟེར་ཁ་དོག་མི་འདྲ་བ་བརྒྱ་སྟོང་འབུམ་ཕྲག་
དུ་མ་ཕྱོགས་བཅུར་འཕྲོས་པས་ཕྱོགས་བཅུ་བོ་དེ་རྣམས་ན་གནས་པའི་འགྲོ་བ་
རིགས་ དྲུག་ གིས་ བསྡུས་ པའི་ སེམས་ ཅན་ ཐམས་ ཅད་ ཀྱི་ལུས་ཀྱི་ ཉེས་ པ་ སྟེ།
སྲོག་གཅོད་པ་དང་། མ་བྱིན་པར་བླངས་པ་དང༌། མི་ཚངས་བར་སྤྱད་པའི་
སྡིག་པའི་སྐྱོན་ཐམས་ཅད་ཕྱིར་བསལ། ཁྱད་པར་དུ་རླུང་མཁྲིས་བད་ཀན་
ལས་གྱུར་པའི་ནད་སོགས་མདོར་ན་ལུས་ཀྱི་ཟུག་རྔུ་ཐམས་ཅད་ཞི་བར་བྱས་ནས།
འོད་ཟེར་དེ་རྣམས་སླར་ཡང་རང་གི་གནས་དབུའི་གཙུག་ཏོར་ཉིད་དུ་འདུས་
བར་གྱུར་པ་ལས་དེ་ལྟར་འདུས་མ་ཐག་ཏུ་དབུའི་གཙུག་ཏོར་གྱི་དབུས་དེ་ནས་
བཅོམ་ལྡན་འདས་རང་ཉིད་ཀྱི་སྤྲུལ་བའི་སྟོན་པ་ཉོན་མོངས་པ་དང་ཤེས་བྱའི་
སྒྲིབ་པ་བག་ཆགས་དང་བཅས་པ་ཟད་པར་སྤངས་པ་ལས་བྱུང་བའི་ཆོས་ཀྱི་
དབྱིངས་རྣམ་པར་དག་པའི་ཡེ་ཤེས་རྣམ་པར་སྣང་མཛད་ཀྱི་ངོ་བོ་ཐ་སྙད་དུ་
མཚན་དྲང་སྲོང་རིག་པའི་ཡེ་ཤེས་ཞེས་བྱ་བ་ཞིག་སྐུའི་རང་བཞིན་གཙུག་ཏོར་གྱི་
དབུས་ལས་མངོན་པར་སྤྲུལ་བ། གཡུ་ཐོག་སྙིང་ཐིག་ལས། སྐུ་སྤྲུལ་རྣམ་
སྣང་རིག་པའི་ཡེ་ཤེས་དཀར། ། མཚན་དཔེ་རྒྱན་རྫོགས་འཁོར་ལོ་ལྷུང་བཟེད་
- 3 -



བསྣམས། །བཤད་རྒྱུད་སྟོན་མཛད་ཆོས་དབྱིངས་ཡེ་ཤེས་དང༌། །གཏི་མུག་རྒྱུ་
འབྲས་ནད་སེལ་དབང་བསྐུར་རོ། །ཞེས་པ་ལྟར་གྱི་སྐུ་རང་ཉིད་ཀྱི་མདུན་གྱི་
བར་སྣང་ལ་སེམས་དཔེའི་སྐྱིལ་མོ་ཀྲུང་གིས་བཞུགས་པའི་རྫུ་འཕྲུལ་མངོན་སུམ་
དུ་བསྟན་པ་ལས་ཞེས་བྱ་བའི་དོན་ནོ། །དེ་ཡང་ཆོས་སྟོན་པའི་དྲང་སྲོང་སྐུ་ལས་
སྤྲུལ་ཞེས་པའི་ཚིག་འདིས། བཤད་པའི་རྒྱུད་འདི་ཉིད་རྒྱུ་ཆེ་བ་སྐུའི་རྒྱུད་དུ་
ཤེས་བར་བྱ་བའི་ཆེད་ཡིན་ནོ། །གཉིས་པ་འཁོར་གྱིས་ཇི་ལྟར་དྲིས་པའི་ཚུལ་
བཤད་པ་ནི། གོང་དུ་རྩ་རྒྱུད་གསུངས་པའི་སྐབས་སུ་བཅོམ་ལྡན་འདས་ཀྱི་
གསུང་ལས་སྤྲུལ་བའི་ཞུ་བ་བོ་ཐ་སྙད་དུ་མཚན་དྲང་སྲོང་ཡིད་ལས་སྐྱེས་ཞེས་བྱ་
བ་དེས་བཤད་པའི་རྒྱུད་གསུང་བ་ལ་མངོན་དུ་ཕྱོགས་པའི་སྐབས་འདིར་ཡང་
སྟོན་པ་བཅོམ་ལྡན་འདས་རིག་པའི་ཡེ་ཤེས་དང་བཅས་པ་ལ་འཁོར་གཞན་་
རྣམས་ཀྱང་གུས་པ་བསྐྱེད་པའི་ཆེད་དུ་ཕྱག་དང་སྐོར་བ་ལན་གསུམ་དུ་བྱས་ནས་
གཡོན་ཕྱོགས་སུ་པུས་མོ་གཡས་པའི་ལྷ་ང་ས་ལ་བཙུགས་ཏེ་དྲི་བའི་ཚིག་འདི་
སྐད་ཅེས་ཞུས་སོ། །ཀྱེ་སྟོན་པ་དྲང་སྲོང་རིག་པའི་ཡེ་ཤེས་ལགས། ཞེས་གུས་
པའི་ཞེ་ས་དང་བཅས་པས་མཚན་ནས་བོས་ཏེ། གསོ་བ་རིག་པའི་གཞུང་་
ལུགས་ཐམས་ཅད་ཀྱི་བསྡུས་དོན་དཔལ་ལྡན་རྩ་བའི་རྒྱུད་དེ་ལྟར་གསུངས་པ་
དང་བདག་ཅག་རྣམས་ཀྱིས་རྟོགས་ཤིང་ཁོང་དུ་ཆུད་ལགས་ནའང་། དེའི་
སྐབས་སུ་རྩ་བའི་རྒྱུད་དང་བཤད་པའི་རྒྱུད། མན་ངག་རྒྱུད་དང་ཕྱི་མའི་རྒྱུད།
དེ་ལྟར་རྒྱུད་བཞི་རུ་ཤེས་པར་བྱའོ། ། ཞེས་གསུངས་པའི་ནང་ནས་དུམ་བུ་་་
གཉིས་པ་བཤད་པའི་རྒྱུད་ལ་ཇི་ལྟར་སློབ་ཅིང་ཉམས་སུ་བླང་བར་བགྱི་ཞེས་དྲིས་
ན། ལུས་ཅན་རྣམས་ཀྱི་སྲོག་འཚོ་བར་མཛད་པའི་སྨན་པའི་རྒྱལ་བོ་ཁྱོད་ཀྱིས་
བདག་ཅག་རྣམས་ལ་བཀའ་སྩོལ་ཞིག་ཞེས་ཞུས་པའོ། །དང་ཞེས་བྱ་བ་ནི་ཕྱི་མ་
—
4
-



འདྲེན་པའི་ཚིག་ཡིན་ནོ། །གསུམ་པ་དེའི་ལན་བཤད་པ་ལ་བཞི་སྟེ། གསོ་བ་
རིག་པའི་དགོས་བ་བཤད་པ་དང༌། དགོས་བ་དེ་དང་ལྡན་པའི་དོན་མདོར་
བསྟན་པ་དང༌། དེ་ལས་གྱེས་པའི་ཡན་ལག་རྒྱས་པར་བཤད་པ་དང༌། སླར་
ཡང་དེའི་མཇུག་བསྡུ་བའོ། །དང་བོ་ནི། བཅོམ་ལྡན་འདས་ཀྱི་སྐུ་ལས་སྤྲུལ་
བའི་སྟོན་པ་དྲང་སྲོང་རིག་པའི་ཡེ་ཤེས་དེས་དྲང་སྲོང་ཡིད་ལས་སྐྱེས་ལ་སོགས་
པའི་འཁོར་རྣམས་ལ་འདི་སྐད་ཅེས་གསུངས་སོ། །ཀྱེ་དྲང་སྲོང་ཆེན་པོ་ཡིད་
ལས་སྐྱེས་ལེགས་པར་ཉོན་ལ་ཡིད་ལ་ཟུངས་ཤིག་ཅེས་གདམས་ནས། དུམ་བུ་
གཉིས་པ་བཤད་པའི་རྒྱུད་ལ་བསླབ་པར་འདོད་པ་རྣམས་ཀྱིས་འདི་ལྟར་ཤེས་
པར་བྱ་དགོས་ཏེ། དེའང་གསང་སྔགས་བླ་ན་མེད་པའི་དགོངས་བ་བཞིན་
ལས་ཀྱིས་སར་སྐྱེས་ཤིང་ཁམས་དྲུག་དང་ལྡན་པས་དམ་པའི་ཆོས་ལ་སྤྱོད་པའི་
སྐལ་བ་དང་ལྡན་པའི་མི་ལུས་ནི། ལྷ་ལ་སོགས་པའི་འགྲོ་བ་གཞན་རྣམས་
ཐམས་ཅད་ཀྱིས་བསྔགས་ཤིང་སྨོན་པའི་གནས་ཡིན་པས་ན། འགྲོ་བ་རིགས་
དྲུག་གི་གཙོ་བོར་གྱུར་བ་ཞེས་སྨོས་པ་ཡིན་ལ། དེ་འདྲའི་ཁྱད་ཆོས་དང་ལྡན་
པའི་མིའི་ལུས་དེ་ལ། རླུང་མཁྲིས་བད་ཀན་གསུམ་རང་བཞིན་གྱིས་གནས་
པས་ནད་ཀྱི་ངོ་བོར་གྲུབ་ཀྱང་རྐྱེན་དང་མ་ཕྲད་པའི་སྐབས་སུ་བག་ལ་ཉལ་གྱི་
ཚུལ་དུ་ཡོད་པས་མི་ན་བ་ཡིན་ཞིང་། ལུས་མི་ན་བ་དེ་ཉིད་ཀྱི་ངང་ལ་ཡུན་རིང་
དུ་གནས་བ་དང༌། གལ་ཏེ་དུས་གདོན་ཟས་སྤྱོད་ཀྱི་དབང་གིས་ན་བའི་ཚེ་ན་
མྱུར་བར་གསོ་བ་དང་། ཇི་སྲིད་ཚེའི་འཕེན་པ་མ་རྫོགས་ཀྱི་བར་དུ་གནས་བ་
ཚེ་རིང་བ་དང༌། འཇིག་རྟེན་མི་ཆོས་དང་དམ་པའི་ཆོས་ལུགས་ཀུན་དང༌།
ཟང་ཟིང་དང་འཕགས་པའི་ནོར་རྣམས་དང་། ཚེ་འདི་དང་རྣམ་བཞག་་་་
གཏན་གྱི་བདེ་བ་དང་། མདོར་ན་འཇིག་རྟེན་དང་འཇིག་རྟེན་ལས་འདས་
-
5
-



བའི་དགེ་ལེགས་ཐམས་ཅད་ཅིག་ཅར་དུ་སྒྲུབ་པར་བྱ་བའི་ཕྱིར། གསོ་བ་རིག་
པའི་གནས་འདི་ཉིད་ལ་བསླབ་པར་བྱའོ་ཞེས་པའོ། །དེ་ལས་ཀྱང་ཕྱོགས་རེ་རེ་
ཙམ་སྒྲུབ་པའི་ཐབས་ནི་ཤིན་ཏུ་མང་མོད། བཤད་མ་ཐག་པའི་དོན་ཐམས་
ཅད་ཆོས་གཅིག་གིས་བསྒྲུབ་པའི་ཐབས་ནི་གསོ་བ་རིག་པ་ལས་གཞན་དུ་མེད་དོ་
ཞེས་རིག་པའི་གནས་གཞན་རྣམས་ལས་ཕུལ་དུ་བྱུང་བར་བསྟོན་པའི་ཚིག་གོ།
གཉིས་པ་དགོས་པ་དེ་དང་ལྡན་པའི་དོན་མདོར་བསྟན་པ་ནི། དེ་ཡང་སྲིད་
ཞིའི་ཕུན་ཚོགས་ཐམས་ཅད་སྒྲུབ་པའི་རྒྱུའི་གཙོ་བོ་གསོ་བ་རིག་པའི་དོན་མ་ལུས་
པ་རྣམས་མདོར་ཧྲིལ་གྱིས་དྲིལ་ནས་བསྡུས་ན། གསོ་བར་བྱ་བའི་ཡུལ་དང་།
གསོ་བར་བྱེད་པའི་གཉེན་པོ་དང་། ཇི་ལྟར་གསོ་བར་བྱ་བའི་ཚུལ་དང་།
གསོ་བ་བོ་སྨན་པ་སྟེ། དེ་ལྟར་རྣམ་པ་བཞི་རུ་འདུས་བར་བཤད་པ་ཡིན་ནོ། །
གསུམ་པ་དེ་ལས་གྱེས་པའི་ཡན་ལག་རྒྱས་བར་བཤད་པ་ནི། དེ་ལྟར་གསོ་བ་
རིག་པའི་དོན་ཐམས་ཅད་རྣམ་པ་བཞི་རུ་བཤད་པའི་དང་བོ་གསོ་བར་བྱ་བའི་
ཡུལ་བསྟན་པ་ལ་གཉིས་ཏེ། གང་གི་ཞེས་པ་ཚེ་རིང་ཆོས་ནོར་བདེ་བ་སོགས་
ལ་སྤྱི་ཁྱབ་ཀྱི་སྒྲ་དེ་རྣམས་སྒྲུབ་པའི་དོན་དུ་གསོ་བ་ལུས་དང་། གང་གསོ་བར་
བྱ་བའི་ལུས་དེ་ལས་བྱུང་བའི་ནད་དང་རྣམ་པ་གཉིས་སུ་བསྟན་ཏོ། །གཉིས་པ་
ནད་དེ་ གསོ་བར་བྱེད་པའི་ གཉེན་པོ་ནི་རྣམ་པ་ བཞི་སྟེ། སྤྱོད་ལམ་དང་།
ཟས་དང་། སྨན་དང༌། དཔྱད་ཀྱི་གནས་རྣམས་སོ། །གསུམ་པ་ནད་དེ་ལྟ་
བུ་ལ་གཉེན་པོ་བཞི་བོས་ཚུལ་ཇི་ལྟར་གསོ་བར་བྱ་བ་ལའང་གཉིས་ཏེ། ལུས་
ནད་མེད་ཐ་མལ་དུ་གནས་ཤིང་ཡུན་རིང་དུ་གནས་པར་བྱ་བའི་ཚུལ་དང་།
རྣམ་པར་གྱུར་ནས་ན་བ་དེ་ཉིད་གསོ་བར་བྱ་བའོ། །འདིའི་ཕྱི་མ་རྣམ་འགྱུར་ན་
བ་དེ་ལ་ངོས་བཟུང་བ་བརྟག་པའི་ཐབས་དང་། འཁྲུལ་མེད་དུ་རྟོགས་ནས་ཇི་
-- 6
-



ལྟར་གསོ་བའི་གསོ་ཚུལ་དང་། གཉེན་པོ་གང་གི་གསོ་བའི་ཐབས་དང་རྣམ་པ་
གསུམ་དུ་བཤད་དོ། །བཞི་བ་དེ་ལྟར་གསོ་བར་བྱེད་པའི་གསོ་བ་བོ་སྨན་པ་ཁོ་ན་
སྟེ་གཅིག་བུ་ཉིད་དོ། །བཞི་བ་སླར་ཡང་མཇུག་བསྡུ་བ་ནི། གོང་དུ་བཤད་པ་
ལྟར་གསོ་བྱ་དང་གསོ་བྱེད་ཇི་ལྟར་གསོ་བ་དང་གསོ་བ་བོ་སྟེ་རྩ་བ་བཞི་དང་།
དེ་དག་ལས་གྱེས་པའི་ལུས་དང་ནད་གཉིས། ཟས་དང་སྤྱོད་ལམ་དང་སྨན་
དང་དཔྱད་དེ་བཞི། ནད་མེད་རིང་དུ་གནས་པ་དང་ནད་ཀྱི་བརྟག་ཐབས་
དང་གསོ་ཚུལ་དང་གསོ་ཐབས་ཏེ་བཞི། སྨན་པའི་བྱ་བ་སྟེ་ཡན་ལག་བཅུ་
གཅིག་དང་བཅས་པ་འདི་དག་ནི་བཤད་པའི་རྒྱུད་ཀྱི་སྡོམ་ཚིག་ཏུ་གསུངས་་
སོ། །འདི་ལ་མདོ་གནས་ཞེས་པའི་རྒྱུ་མཚན་ནི་འཆད་འགྱུར་གྱི་དོན་ཐམས་
ཅད་ཀྱི་རྩ་བའམ་འཆད་འགྱུར་གྱི་དོན་ཐམས་ཅད་ཤིན་ཏུ་ཉུང་ངུར་མདོར་་
བསྡུས་ཏེ་བསྟན་པས་ན་རྩ་བ་མདོ་ཡི་གནས་ཞེས་བརྗོད་པ་ཡིན་ནོ། །བཞི་བ་
ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་བརྒྱད་པ་གསང་བ་
མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་སྡོམ་ཚིག་བསྟན་པའི་
ལེའུ་སྟེ་དང་བོ་རྫོགས་སོ། །ཞེས་པའོ། །
— 7
-



གྲུབ་པ་ལུས་ཀྱི་གནས།
ལུས་ཀྱི་ཆགས་ཚུལ།
གསོ་བ་རིག་པའི་དོན་མ་ལུས་པ་རྒྱས་ཤིང་གསལ་བར་སྟོན་པ་བར་སྣང་དུ་
ཉི་ཟླ་ཤར་བ་ལྟ་བུའི་བཤད་པའི་རྒྱུད་འདིར། གསོ་བར་བྱ་བའི་ཡུལ་དང་།
གསོ་བར་བྱེད་པའི་གཉེན་པོ་དང༌། ཇི་ལྟར་གསོ་བའི་ཚུལ་དང༌། དེ་ལྟར་
གསོ་བ་བོའི་སྨན་པ་དང་བཞིའི་སྒོ་ནས་གསོ་བ་རིག་པའི་དོན་མཐའ་དག་གཏན་
ལ་ཕབས་པ་ཡིན་ལ། འདིར་རྩ་བ་བཞི་ལས་དང་བོ་གསོ་བར་བྱ་བའི་ཡུལ་གྱི་
དོན་རྣམ་པར་བཤད་པ་ལ་གཉིས་ཏེ། ཚེ་རིང་ཞིང་ཆོས་དང་ནོར་དང་བདེ་བ་
སྒྲུབ་པའི་དོན་དུ་གྲུབ་པ་ལུས་ཀྱི་གནས་དང་། གང་གསོ་བར་བྱ་བ་འཕེལ་
འགྲིབ་ནད་ཀྱི་གནས་གཉིས་ཀྱི་སྒོ་ནས་བཤད་པར་བྱའོ། །དང་བོ་གང་གི་དོན་
དུ་གསོ་བ་གྲུབ་པ་ལུས་ཀྱི་གནས་བཤད་པ་ལ་གཉིས་ཏེ། ལུས་ཀྱི་གནས་ཇི་
ལྟར་ཞུས་པའི་ཚུལ་དང༌། དེའི་ལན་བསྟན་པའོ། ། ，
དང་བོ་ནི། བཤད་པའི་རྒྱུད་ཀྱི་དོན་རྣམས་རྩ་བ་བཞི་དང་ཡན་ལག་
བཅུ་གཅིག་ཏུ་བསྡུས་ནས་སྡོམ་ཚིག་ཏུ་བཀོད་པའི་མདོ་གནས་གསུངས་ཟིན་
པའི་རྗེ་ཐོག་དེ་ནས་གསུང་གི་སྤྲུལ་བ་དྲང་སྲོང་ཡིད་ལས་སྐྱེས་ཀྱིས་བཤད་རྒྱུད་
གསུངས་པ་པོའི་སྟོན་པ་བཅོམ་ལྡན་འདས་ཀྱི་སྐུ་ལས་སྤྲུལ་བའི་དྲང་སྲོང་རིག་
པའི་ཡེ་ཤེས་ལ་དྲི་བའི་ཚིག་འདི་སྐད་ཅེས་ཞུས་པ་ཡིན་ནོ། །ཀྱེ་སྟོན་པ་དྲང་སྲོང་
ཆེན་པོ་རིག་པའི་ཡེ་ཤེས་ལགས། ཞེས་གུས་པ་དང་བཅས་མཚན་ནས་བོས་ཏེ།
གནས་གཉིས་པ་གྲུབ་པ་ལུས་ཀྱི་གནས་ལ་བདག་ཅག་རྣམས་ཀྱིས་ཚུལ་ཇི་ལྟ་བུའི་
- 8
-



སྒོ་ནས་སློབ་པར་བགྱི་ཞེས་འདྲི་བ་ལགས་ན། འགྲོ་བ་རྣམས་ཀྱི་ལུས་དང་སྲོག་
འཚོ་བར་མཛད་པའི་སྨན་པའི་རྒྱལ་བོ་ཆེན་པོ་ཁྱེད་ཀྱིས་བདག་ཅག་རྣམས་ལ་
ལེགས་པར་བཤད་དུ་གསོལ་ཞེས་ཞུས་པ་ཡིན་ལ། ལས་ཞེས་པ་ནི་ལྔ་བ་འབྱུང་
ཁུངས་ཀྱི་རྣམ་དབྱེ་ཡིན་ནོ། །
རྒྱུད་འདིར་དེ་ནས་ཞེས་པ་ཡང་ཡང་འབྱུང་བའི་རྒྱུ་མཚན་ནི། འདིའི་
ཐད་ཀྱི་རྒྱ་དཔེ་ལ་ཨ་ཐུ་ཞེས་པ་ཡོད་མོད་ཨོཾ་སྔ་མ་ཅན་ཡི་གེ་འདི་གཉིས་ལ་བརྟེན་
ནས་སྔོན་ལྷ་ཆེན་ཚངས་བས་གསོ་བྱེད་འབུམ་པ་དྲན་ནས་ལྷ་མིའི་ཡུལ་གྲུ་ཀུན་
དུ་གསོ་རིག་དར་ཞིང་རྒྱས་པས་བཀྲ་ཤིས་ཤིང་བདེ་ལེགས་འབྱུང་བས་ན་བཀྲ་
ཤིས་བ་ལ་འཇུག་པ་ཡིན་ཏེ། ཡན་ལག་བརྒྱད་པའི་འགྲེལ་བ་ཟླ་ཟེར་ལས།
ཡི་གེ་ཨོཾ་དང་ཨ་ཐཱའི་སྒྲ་གཉིས་པོ་འདི་དག་སྔོན་ཚངས་བའི་མཁུར་ཚོས་བརྟོལ་
ནས་བྱུང་བས། དེ་ན་འདི་ཉིད་བཀྲ་ཤིས་ཡིན། ཞེས་གསུངས་པ་ལྟར་རོ། །
བོད་སྐད་དུ་བསྒྱུར་ཟིན་པའི་དེ་ནས་ཞེས་པའི་དངོས་བསྟན་གྱི་ཚིག་འདི་ནི་སྔ་
མ་དང་ཕྱི་མའི་ཚིག་གཉིས་མཚམས་སྦྱར་བ་དང་། ཚེ་དང་བདེ་བ་འདོད་པ་
ལ་ཕན་པའི་དབང་དུ་བྱས་པ་དང༌། ཚིག་སྔ་མ་བཤད་ཟིན་པའི་རྗེས་ཐོག་དེ་
མ་ཐག་པ་དང་། སླར་ཡང་དོན་ཞིག་སྟོན་པར་དམ་བཅའ་བ་རྣམས་ལ་འཇུག་
པ་ཡིན་ནོ། །
གཉིས་པ་དེའི་ལན་བཤད་པ་ལ་གཉིས་ཏེ། ཉན་པར་གདམས་ཤིང་
མདོར་བསྟན་པ་དང༌། རྒྱས་པར་བཤད་པའོ། །དང་བོ་ནི། སྟོན་པ་དྲང་
སྲོང་རིག་པའི་ཡེ་ཤེས་ཀྱིས་འདི་ལྟར་གསུངས་པ་ཡིན་ཏེ། ཀྱེ་ཞེས་འབོད་ཚིག་
སྔོན་དུ་བཏང་ནས་དྲང་སྲོང་ཆེན་པོ་ཡིད་ལས་སྐྱེས་ལ་སོགས་པའི་སྡེ་བཞིའི་
འཁོར་རྣམས་ལེགས་པར་ཉོན་ལ་ཡིད་ལ་ཟིན་པར་གྱིས་ཤིག་ཅེས་ཉན་པར་
- 9 -



གདམས་ནས། ཡན་ལག་བཅུ་གཅིག་གི་དང་བོ་ཚེ་རིང་ཆོས་ནོར་སོགས་གང་
གི་དོན་དུ་གསོ་བ་ཁམས་དྲུག་ལས་ཡོངས་སུ་གྲུབ་པའི་ལུས་ཀྱི་གནས་བསྟན་པའི་
ཚུལ་ནི་འདི་ལྟར་ཡིན་ཏེ། ལུས་ཇི་ལྟར་ཆགས་པའི་ཚུལ་དང་། ལུས་ཀྱི་ཆ་
ཤས་རེ་རེ་ནས་འདྲ་བའི་དཔེ་དང༌། ཁམས་སོ་སོའི་ལྡང་ཚད་དང་ལུས་དེ་
ཉིད་ཚུལ་ཇི་ལྟར་ངེས་པར་བྱ་བའི་གནས་ལུགས་དང༌། ལུས་ཀྱི་གནོད་བྱ་
. ཁམས་དང་གནོད་བྱེད་ཉེས་པའི་མཚན་ཉིད་དང་། ལུས་ཀྱི་ལས་ཇི་ལྟར་བྱ་
བའི་ཚུལ་དང་། ལུས་ལ་རྣམ་གྲངས་སོ་སོར་དབྱེ་བ་དང་། མཐར་འཇིག་
པའི་ལྟས་དང་རྣམ་པ་བདུན་དུ་བཤད་པར་བྱའོ། །ཞེས་པའོ། །
གཉིས་པ་རྒྱས་པར་བཤད་པ་ལ་དྲུག་སྟེ། ལུས་ཀྱི་ཆགས་ཚུལ་བཤད་པ།
འདྲ་ དཔེ་ བཤད་ པ། གནས་ ལུགས་ བཤད་ པ། མཚན་ ཉིད་ བཤད་ པ།
ལས་དང་དབྱེ་བ་བཤད་པ། འཇིག་ལྟས་བཤད་པའོ། །དང་བོ་ལུས་ཀྱི་ཆགས་
ཚུལ་བཤད་པ་ལ་གསུམ་སྟེ། མདོར་བསྟན་པ་དང༌། རྒྱས་པར་བཤད་པ་
དང་། ལེའུའི་མཚན་བསྟན་པའོ། །ས་བཅད་དང་བོ་ལུས་ཆགས་པའི་ཚུལ་
བསྟན་པར་བྱ་བ་ལ། ལུས་ཆགས་པའི་རྒྱུ་དང༌། དེ་འཕེལ་བར་བྱེད་པའི་
རྐྱེན་དང་། ཁོང་ནས་ཕྱིར་བཙའ་བའི་རྟགས་བསྟན་པ་དང་རྣམ་པ་གསུམ་
ཡོད་ཅེས་པའོ། །གཉིས་པ་རྒྱས་པར་བཤད་པ་ལ་གསུམ་སྟེ། ཆགས་ཚུལ་གྱི་
རྣམ་ པར་ བཞག་ པ་ དང༌། ཆགས་ ནས་ འཕེལ་ བའི་ ཚུལ་ བཤད་ པ་ དང༌།
ལུས་ཀྱི་ཆ་ཡོངས་སུ་རྫོགས་ནས་སྐྱེ་བའི་རྟགས་བསྟན་པའོ། །དང་བོ་ལ་གཉིས་
ཏེ། ལུས་ཆགས་པའི་རྒྱུ་དང༌། ཇི་ལྟར་ཆགས་པའི་ཚུལ་བཤད་པའོ། །དང༌
བོ་ལ་གསུམ་སྟེ། རྒྱུ་ངོས་བཟུང་བ་དང་། རྒྱུའི་འགལ་རྐྱེན་དང༌། རྒྱུའི་
ཁྱད་པར་བཤད་པའོ། །དང་བོ་ལུས་ཆགས་པའི་རྒྱུ་ངོས་བཟུང་བ་ལ་གོང་དུ་
- 10 -



ཆགས་རྒྱུ་འཕེལ་རྐྱེན་བཙའ་རྟགས་གསུམ་ཞེས་བཤད་པའི་དང་བོ་ཆགས་རྒྱུ་ནི།
ཕའི་ཁུ་བ་དང་མའི་ཟླ་མཚན་ལ་རླུང་སོགས་ཀྱི་སྐྱོན་མེད་པ་དང༌། སྔོན་གྱི་
སྨོན་ལམ་དང་རྗེས་སུ་འབྲེལ་བའི་བར་དོ་བའི་རྣམ་ཤེས་ལས་དང་ཉོན་མོངས་
ཀྱིས་བསྐུལ་བ་དང༌། དེ་དག་གི་འབྱུང་ལྔའི་རང་བཞིན་དང་ཆ་ཤས་ཚང་ཤིང་
ཚོགས་ནས་གཅིག་ཏུ་ཆགས་པར་རུང་བ་ནི་མངལ་དུ་བུ་ཆགས་པའི་རྒྱུ་ཡིན་ཏེ་
དཔེར་ན་གཙུབ་ཤིང་དང་གཙུབ་རྟེན་དང་སྤྲ་བ་རླན་མེད་པ་དང་སྐྱེས་བའི་རྩོལ་
བ་རྣམས་ཚོགས་པ་ལས་མེ་འབྱུང་བ་དང་འདྲ་བ་ཡིན་ནོ། ། གཉིས་པ་ རྒྱུའི་་
འགལ་རྐྱེན་ ལ་གསུམ་ སྟེ། འབྱུང་ ལྔ་ ཚོགས་ ཀྱང༌ རྒྱུར་ མི་ འགྱུར་ པ་ དང༌།
ལས་མ་འཛོམས་ན་རྒྱུར་མི་རུང་བ་དང་། འབྱུང་ལྔ་མ་འཛོམས་ན་རྒྱུར་མི་
འགྱུར་པའི་ཚུལ་ལོ། །
དང་བོ་ནི། བུ་འདོད་པའི་ཕོ་མོ་གཉིས་ལྷན་ཅིག་ཏུ་མ་འདུས་པའི་སྔོན་
དུ་ཁུ་བ་དང་ཁྲག་གཉིས་ནད་ཀྱི་དབང་གིས་འཛག་པའི་ཚེ་གསོ་བར་བྱ་དགོས་
ཏེ། དེའི་ཕྱིར་ཉེས་པ་གང་གིས་བསྐྱེད་པ་བརྟག་དགོས་པ་ལས་དེ་ཡང་རླུང་
གིས་བསྐྱེད་པའི་རྟགས་སུ་ཁུ་བ་དང་ཁྲག་དེ་གཉིས་ཀྱི་རེག་བྱ་རྩུབ་པ་དང་ཁ་
དོག་ནག་པོ་དང་རོ་བསྐ་བ་འབྱུང་ལ། དེའི་ཚུལ་མཁྲིས་བས་བསྐྱེད་པའི་་
རྟགས་སུ་རོ་སྐྱུར་བ་དང་། མདོག་སེར་བ་དང་དྲི་མ་ངན་པ་མནམ་པ་འབྱུང་
ངོ༌། །བད་ཀན་གྱིས་བསྐྱེད་པའི་རྟགས་སུ་ཁ་དོག་སྐྱ་བ་དང་ངོ་བོ་འབྱར་བག་ཆེ་
བ་དང་རོ་མངར་བ་དང་རེག་བྱ་བསིལ་བར་འབྱུང་བ་ཡིན་ཏེ། རླུང་མཁྲིས་
བད་ཀན་རང་རང་གི་མཚན་ཉིད་དང་རྗེས་སུ་མཐུན་པའི་བྱ་བ་བྱེད་པའི་ཕྱིར་
རོ། ། དེ་ བཞིན་ དུ་ཁྲག་ གི་ སྐྱོན་གྱིས་ རུལ་ཏེ་ རོ་ མྱགས་ པར་འབྱུང་ བ་ དང་།
བད་རླུང་ ལྡན་ པའི་ སྐྱོན་ གྱིས་ དུམ་བུར་ ཆད་ དེ་ གཅིག་ ཏུ་ མི་ འདུ་ བ་ དང༌།
- 11 -



ཁྲག་མཁྲིས་དང་ལྡན་པའི་སྐྱོན་གྱིས་རྣག་སྨིན་པ་ལྟ་བུ་ཤིན་ཏུ་རྙོགས་པ་ལྟར་
འགྱུར་པ་དང༌། བད་མཁྲིས་དང་ལྡན་པའི་སྐྱོན་གྱིས་མདུད་པ་སྟེ་ གོང་བུ་
གཅིག་ཏུ་འདྲིལ་བ་དང༌། རླུང་མཁྲིས་དང་ལྡན་པའི་སྐྱོན་གྱིས་ཁུ་ཁྲག་གཉིས་
རང་གི་གནས་སུ་སྐམ་པའམ་ཟད་པར་གྱུར་ནས་མི་འབྱུང་ སྟེ། འདི་གསོ་་
དཀའ་ཞིང་དེ་དག་ཐམས་ཅད་འདུས་པས་ཉེས་པ་སྐྱེད་པ་ནི་བཤང་གཅི་དང་
འདྲ་བ་འབྱུང་སྟེ། འདི་ནི་གསོ་མི་ནུས་བར་བཤད་ལ། མདོར་ན་བ་ཤད་མ་
ཐག་པ་འདི་དག་གི་སྐྱོན་རེ་རེ་ཀྱང་ས་བོན་གྱི་དོན་བྱེད་མི་ནུས་ཞེས་པའོ། །
གཉིས་པ་ལས་མ་འཛོམ་ན་རྒྱུ་མི་འགྱུར་པའི་ཚུལ་ནི། ཕ་མ་གཉིས་བར་
དོའི་སེམས་ཅན་ཕན་ཚུན་འཕྲད་པར་འགྱུར་བའི་ལས་ལ་སོགས་པ་ལྷན་ཅིག་ཏུ་
མ་འཛོམས་ན། སྐྱེས་པ་དང་བུད་མེད་གཉིས་ག་ཁུ་ཁྲག་གི་ཆོས་དང་ལྡན་
ཞིང༌། རླུང་སོགས་ཀྱི་སྐྱོན་ཡང་མེད་ལ། འབྱུང་བ་ཆེན་པོ་ལྔ་རྣམས་ཚང་
ཡང་བར་དོའི་རྣམ་པར་ཤེས་པ་དེ་ཉིད་མངལ་དུ་མི་འཇུག་སྟེ། ལས་དབང་
བཙན་པའི་ཕྱིར་རོ་ཞེས་པའོ། ། །
གསུམ་པ་འབྱུང་ལྔ་མ་འཛོམ་ན་རྒྱུར་མི་འགྱུར་པའི་ཚུལ་ནི། ལུས་ཀྱི་
རྒྱུའི་གཙོ་བོ་ཁུ་ཁྲག་སེམས་གསུམ་པོ་ལྷན་ཅིག་ཏུ་འདུས་ཟིན་ཀྱང༌། དེའི་ཚེ་
འབྱུང་པ་ཆེན་པོ་རྣམས་ཀྱི་ནང་ནས་སའི་རང་བཞིན་མེད་ན་འབྱུང་བ་གཞན་
རྣམས་ཡོད་ཀྱང་ལུས་འདི་ཉིད་འགྲུབ་པར་མི་འགྱུར་ཏེ། ལུས་འདི་སྲ་བ་ལ་
སོགས་པའི་ རང་བཞིན་ཕལ་ཆེར་ནི་ས་ལས་གྲུབ་པའི་ཕྱིར། དེ་བཞིན་དུ་་
འབྱུང་བ་ཆུ་མེད་ན་གཞན་རྣམས་ཡོད་ཀྱང་གཅིག་ཏུ་བསྡུ་བར་མི་ནུས་ཏེ་གོར་
གོར་མེར་མེར་བོ་ལ་སོགས་པ་འབྱུང་བར་མི་འགྱུར་རོ། །འབྱུང་བ་གཞན་་་་
རྣམས་ཡོད་ཀྱང་མེའི་རང་བཞིན་མེད་ན་རིམ་པ་བཞིན་སྨིན་པར་མི་འགྱུར་ཏེ།
– 12 -



རུལ་ཞིང་མྱགས་པར་འགྱུར་པས་སོ། ། གཞན་རྣམས་ཡོད་ཀྱང་རླུང་གི་ རང་
བཞིན་མེད་ན་ཆེས་ཆེར་འཕེལ་བར་མི་འགྱུར་ཏེ། ལྕི་ཞིང་འཐས་བར་གནས་
པའོ། ། དེ་དག་ཐམས་ཅད་ཡོད་ཀྱང་ནམ་མཁའ་སྟེ་སྟོང་བའི་ཆ་ཤས་གལ་ཏེ་
མེད་པར་གྱུར་ན་ནི་འཕེལ་བའི་གོ་སྐབས་མི་ཕྱེད་དེ། འཕེལ་ཞིང་རྒྱས་པའི་
གནས་བཀག་པར་འགྱུར་པའི་དོན་གྱིས་སོ། །འོ་ན་དགའ་བོ་མངལ་འཇུག་ལ་
སོགས་པར་འབྱུང་བཞི་ལས་མ་བྱུང་བས། འདིར་ནམ་མཁའི་ཡང་ལུས་་་་
ཆགས་ཤིང་འཕེལ་བའི་རྒྱུར་བཤད་པ་མི་རིགས་ཏེ། ནམ་མཁའ་ནི་འདུས་མ་
བྱས་ཡིན་པས་སོ་ཞེ་ན་སྐྱོན་མེད་དེ། སྤྱིར་ནམ་མཁའ་ནི་འདུས་མ་བྱས་ཡིན་
མོད་ཀྱང་། ནམ་མཁའི་མཚན་ཉིད་ལ་སྟོང་ཞིང་གོ་འབྱེད་པ་ཞེས་འབྱུང་བའི་
དོན་གྱིས་ན། འདིར་ཡང་ཁུ་ཁྲག་སེམས་གསུམ་མངལ་དུ་གནས་པའི་དུས་ན།
དེ་སྟོང་བའི་ཆ་ལུས་འཕེལ་བའི་གོ་སྐབས་ཡངས་བོར་ཕྱེད་ནུས་པ་ཞིག་ཡོད་པ་
དེ་ལ་འཕེལ་བའི་གོ་འབྱེད་ཅེས་མཚན་ཉིད་རྗེས་སུ་མཐུན་པར་མིང་བཏགས་པ་
ཙམ་མ་གཏོགས་ནམ་མཁའ་ལུས་ཀྱི་རྒྱུ་དངོས་བྱེད་པ་ནི་མ་ཡིན་ནོ། །
གསུམ་པ་རྒྱུའི་ཁྱད་པར་བཤད་པ་ནི། སྐྱེས་བུའི་ཁུ་བ་མར་དང་སྦྲང་རྩི་
ལྟར་དཀར་ཞིང༌ རླུང་སོགས་ཀྱི་སྐྱོན་མེད་པ་ལྕི་བ་དང་། རོ་མངར་ལ་བསྐ་
བ་མང་བ་འབྱུང་བ་དང༌། བུད་མེད་ཀྱི་ཟླ་མཚན་ཚོས་རྒྱ་སྐྱེགས་ཀྱི་ཁུ་བ་དང་
རི་བོང་གི་ཁྲག་འདྲ་བ་ཁ་དོག་དམར་ཞིང་དྭངས་ལ་བུད་མེད་དེ་ཉིད་ཀྱི་གོས་ལ་
འགོས་པ་དཀྲུས་ན་ཁྲག་གི་ཞན་མེད་པར་དག་པར་འགྱུར་བ་དེ་ནི་ ཁུ་ ཁྲག་་
གཉིས་ཀ་ལ་སྐྱོན་མེད་པའི་དོན་ཡིན་པས། མངལ་དུ་ཆགས་པའི་ལུས་ཅན་དེ་
ཉིད་གཟུགས་བཟང་ཞིང་བློ་དང་དབང་བོ་ཤིན་ཏུ་གསལ་བ་དག་སྐྱེད་པར་བྱེད་
དོ་ཞེས་པའོ། །
– 13 -



གཉིས་པ་ཇི་ལྟར་ཆགས་པའི་ཚུལ་ལ་གསུམ་སྟེ། ཆགས་པའི་དུས་ངོས་
བཟུང་བ། ཆགས་ཚུལ་གྱི་ཁྱད་པར་བཤད་པ། མཇུག་བསྡུ་བའོ། །དང་བོ་
ལ་གཉིས་ཏེ། ཟླ་མཚན་འབྱུང་བའི་དུས་དང་། མངལ་ལེན་པའི་ཚུལ་་་་
བཤད་པའོ། །དང་བོ་ནི། བུད་མེད་རྣམས་ལོ་བཅུ་གཉིས་ལོན་པ་ནས་ལྔ་
བཅུ་མ་ལོན་བར་དུ་ཁ་ཟས་ཀྱི་དྭངས་མ་རྣམས་ལས་རིམ་བཞིན་དུ་འབྱུང་བའི་
ཁུ་བ་དམར་བོ་བསམ་སེའུར་གནས་པ་དེ་ཉིད་ཟླ་བ་རེ་རེ་བཞིན་བསམ་སེའུར་
བསགས་པའི་ཁྲག་ཡིན་ལ། ཁྲག་དེ་ཡང་ཟླ་བ་རེ་རེའི་དུས་ཚིགས་སུ་བསམ་
སེའུ་དང་བུ་སྣོད་ཀྱི་གཡས་གཡོན་རྩ་ཆེན་གཉིས་ཀྱིས་འབྲེལ་བ་དེ་ལས་བརྒྱུད་དེ་
བུ་སྣོད་ཀྱི་ནང་དུ་ཞུགས་ཤིང་། དེ་ནས་ཁྲག་དེ་ཉིད་ཁ་དོག་ཅུང་ཟད་ནག་
ཅིང་དྲི་མ་དང་བྲལ་བ་ཞིག་ཐུར་སེལ་གྱི་རླུང་གིས་མངལ་གྱི་སྒོར་འབྱིན་པར་
བྱས་ཏེ་ཞག་གསུམ་གྱི་བར་དུ་ཅུང་ཟད་རེ་འཛག་པ་ཡིན་ལ། དེ་ནས་ནི་མ་
ཡིན་ནོ། །དེ་དག་ལ་འབྱུང་བའི་རྟགས་ནི་ལུས་ཀྱི་ཉམས་ཆུང་ཞིང་བཞིན་རས་
སྔར་ལས་ངན་པ་དང་། ནུ་མ་དང་རྐེད་པ་དང་མགུལ་བ་དང༌། མིག་དང་
དཀུ་སྟེ་ཚང་ར་རྣམས་འདར་ཞིང་གཡོ་བ་སྟེ་འདིའི་དུས་སུ་ཟླ་མཚན་དང་ལྡན་
ཞིང་ཆགས་པས་གཟིར་བ་ཡིན་པས་སྐྱེས་པ་དང་འཁྲིག་པར་འདོད་པའི་རྟགས་
ཡིན་པ་ཤེས་པར་བྱའོ། །གལ་ཏེ་གཞན་དག་ན་རེ། འདིར་ཟླ་མཚན་ཁ་དོག་
ནག་པོ་འབབ་པར་བཤད་པས། གོང་གི་རི་བོང་གི་ཁྲག་ལྟར་དམར་བ་ཞིག་མ་
བྱུང་ན་ས་བོན་བྱེད་མི་ནུས་ཞེས་སྨོས་ པ་ དོན་མེད་དོ་ཞེས་ན་སྐྱོན་མེད་དེ།
འདིར་ཕྱིར་འབྱུང་བའི་དུས་སུ་ཐུར་སེལ་གྱི་རླུང་གིས་དེད་པས་ཁ་དོག་ཅུང་ཟད་
ནག་ཅིང་དྲི་མ་དང་བྲལ་བ་ཞིག་འབྱུང་ཞེས་པ་ཞིག་དང་བོའི་དོན་ཡིན་ལ།
ཕྱིར་འབྱུང་བ་རྒྱུན་ཆད་ནས་སླར་སྐྱེས་པ་དང་འདུས་པའི་དུས་སུ་བསམ་སེའུ་
-- 14 -



ནས་འབབ་པ་ནད་གཞན་དང་མ་འདྲེས་པ་དེ་རི་བོང་གི་ཁྲག་ལྟར་འབྱུང་བའི་
དོན་ཡིན་ནོ། །
གཉིས་པ་མངལ་ལེན་ཚུལ་བཤད་པ་ནི། བུད་མེད་གང་ཟླ་མཚན་་་་
འཛགས་པས་མངལ་གྱི་ཁ་ཕྱེ་བའི་དུས་ནས་མི་སྙོམ་པར་གནས་པ་ནི་ཞག་བཅུ་
གཉིས་ཀྱི་བར་ཡིན་ལ། ཞག་བཅུ་གཉིས་བོ་དེ་ལས་དང་བོའི་ཞག་གསུམ་ཟླ་
མཚན་འཛག་བཞིན་པའི་དུས་དང༌། བཅུ་གཅིག་པ་དེ་ལ་འཁྲིག་པ་སྤྱོད་པ་ནི་
སྨད་པའི་གནས་ཡིན་ཞིང་བུ་ཕོ་ཡང་མི་ལེན་ལ། ཟླ་མཚན་འབྱུང་བའི་དུས་ཀྱི་
ཞག་གསུམ་པོ་དོར་བའི་རྗེས་ཀྱི་ཞག་དེ་ཉིད་ཐོག་མར་བརྩིས་པའི་ཞག་གཅིག་
གསུམ་ལྔ་བདུན་དགུ་རྣམས་ལ་འཁྲིག་པ་སྤྱད་ན་བུ་ཕོར་འགྱུར་རོ། ། སྟེ་ཞེས་པ་
འོག་མ་འདྲེན་པའི་ཚིག་གོ། དེ་ལས་ལོག་པ་སྟེ་ཞག་གཉིས་དང༌། བཞི་དང་
དྲུག་དང་བརྒྱད་རྣམས་ལ་བུ་མོ་ཆགས་པར་འགྱུར་རོ། །དེ་ལྟར་བུ་དང་བུ་མོ་
འདོད་པ་རྣམས་ཀྱིས་ཞག་བཅུ་གཉིས་ཀྱི་བར་དེར་འཁྲིག་པ་མ་བསྟེན་ན་ཉི་མ་
ནུབ་པས་པདྨའི་ཁ་མཚན་མོ་ཟུམ་པ་བཞིན་དུ་ཞག་བཅུ་གཉིས་འདས་ནས་་་
མངལ་གྱི་ཁ་ཟིམ་པའི་ཕྱིར། འཁྲིག་པ་སྤྱད་ཀྱང་སྐྱེས་པའི་ཁུ་བ་མངལ་གྱི་ནང་
དུ་མི་སྡོད་པར་ལམ་ནས་ཕྱིར་འབྱུང་བས་ན་མངལ་ཆགས་པར་མི་འགྱུར་པས་
བསླར་ཟླ་མཚན་གྱི་དུས་སུ་སྒུག་པར་བྱ་དགོས་ཤིང༌། བུ་ལེགས་པར་འདོད་པ་
རྣམས་ཀྱིས་ཇི་ལྟར་བྱ་བའི་ཐབས་ཡན་ལག་བརྒྱད་པ་རྩ་འགྲེལ་རྣམས་སུ་བལྟ་
བར་བྱའོ། །
གཉིས་པ་ཆགས་ཚུལ་གྱི་ཁྱད་པར་བཤད་པ་ལ་གསུམ་སྟེ། ། གཟུགས་ཀྱི་
འགྱུར་པ་དང་། མངལ་ཆགས་པའི་རྟགས་དང༌། རྒྱུ་སོ་ སོའི་བྱེད་ལས་་་་
བཤད་པའོ། །དང་བོ་ནི། ཕ་མའི་ཁུ་ཁྲག་དང་བར་དོ་བའི་རྣམ་ཤེས་གསུམ་
- 15 -



ལྷན་ཅིག་ཏུ་ཆགས་པ་དེའི་ཚེ་ཕའི་ཁུ་བ་མང་ན་བུར་སྐྱེས་བར་འགྱུར་ཞིང་མའི་
ཟླ་མཚན་མང་ན་བུ་མོར་སྐྱེ་བར་འགྱུར་པ་དང་། ཁུ་ཁྲག་མང་ཉུང་ཆ་མཉམ་
པ་དེའི་ཚེ་ན་མ་ནིང་མཚན་མེད་དང་། མཚན་གཉིས་པ་དང་འགྱུར་པའི་མ་
ནིང་གང་ཡང་རུང་བར་སྐྱེ་བ་དང་། ཁུ་ཁྲག་འདྲེས་པའི་མེར་མེར་བོ་དེ་ཉིད་
རླུང་གི་བྱེད་པ་འགའ་ཞིག་གི་དུམ་བུ་གཉིས་གསུམ་དུ་ཕྱེ་བ་ལས་དེ་དང་དེས་
མཚེ་མ་སྐྱེས་པར་འགྱུར་པ་ཡིན་ནོ། །དེ་ལྟ་བུའི་དུམ་བུ་སོ་སོ་ལ་ཡང་ཁུ་བ་དང་
ཁྲག་ཤས་ཆེ་ཆུང་དང༌། ཆ་མཉམ་གང་རུང་དུ་གྱུར་པ་དེའི་སྐྱེ་བ་གོང་བཞིན་
འབྱུང་བ་ཡིན་ནོ། །མི་ལ་སྐྱེས་པའི་གནས་མི་མཐུན་པ་གཞན་དུ་སྐྱེ་བ་དང་།
སྐྱེ་གནས་མཐུན་ཡང་མིའུ་ཐུང་དང་ཞ་ལོང་སོགས་གཟུགས་མི་སྡུག་པ་གཞན་
དག་ཇི་སྙེད་ཅིག་སྐྱེ་བར་སྣང་བ་འདི་དག་གི་རྒྱུ་ཅི་ལྟ་བུ་སྙམ་ན། སྤྱིར་རང་
རང་གི་ལས་ཉིད་དབང་བཙན་པ་ལས་བྱུང་བ་ཡིན་དུ་ཟིན་ཀྱང༌། ཁྱད་པར་
ཕ་མའི་ཁུ་ཁྲག་ལ་གོང་དུ་བཤད་པའི་སྐྱོན་འགའ་ཞིག་དང་བཅས་ཏེ་རྣམ་པར་
སྨིན་པའི་དབང་གིས་མངལ་བཟུང་བ་ལས་བྱུང་བས་ན་རླུང་ལ་སོགས་པའི་
གནོད་པའི་ཁུ་ཁྲག་དྲི་མ་ཅན་གྱིས་ཀྱང་ས་བོན་གྱི་དོན་སྤྱི་ཙམ་བྱས་པས་སྐྱེ་བར་
འགྱུར་བ་ཡིན་ཞེས་པའོ། །
གཉིས་པ་མངལ་དུ་བུ་ཆགས་པའི་རྟགས་བཤད་པ་ནི། ས་བོན་དང་
བར་དོ་བའི་རྣམ་ཤེས་ལྷན་ཅིག་ཏུ་མངལ་དུ་ཆགས་པའི་རྟགས་དང་མཚན་མ་
གསལ་བོ་ནི་འདི་ལྟ་སྟེ། ཕོ་མོ་གཉིས་འཁྲིག་པ་ལ་ཞུགས་པ་ལས་བྱུང་བའི་ས་
བོན་དེ་ཉིད་མངལ་གྱི་ནང་དུ་འཛིན་པ་དང༌། དེའི་རེ་ཞིག་འདོད་པ་ངོམས་
ཞིང་ཚིམ་པ་དང་། ལུས་སྙོམ་ཞེས་པ་བརྡ་རྙིང་བ་སྟེ་བྱ་བ་གང་ཡང་བྱེད་
འདོད་མེད་པར་སྒྱིད་ལུག་པའི་དོན་ཡིན་པས་ལུས་སྙོམ་ཞིང་ལྕི་བ་ལྟར་གློ་བུར་
16 -



དུ་བྱུང་ན་ཐེ་ཚོམ་མེད་པར་མངལ་བཟུང་བ་ཡིན་ནོ་ཞེས་པའོ། །
གསུམ་པ་རྒྱུ་སོ་སོའི་བྱེད་ལས་བཤད་པ་ནི། དེ་ཡང་མངལ་དུ་ཆགས་
པའི་ཁུ་ཁྲག་སེམས་གསུམ་དང་། དེ་ཡི་རང་བཞིན་འབྱུང་བ་ལྔ་བོ་རྣམས་ཀྱི་
ནང་ནས་ཕ་ལས་བྱུང་བའི་ཁུ་བ་དེས་ནི། མངལ་དུ་གནས་པའི་སེམས་ཅན་དེ་
དག་གི་རུས་པ་དང་ཀླད་པ་དང་གཞུང་བ་རྣམས་སྐྱེད་པར་བྱེད་པ་ཡིན་ལ།
དེ་བཞིན་དུ་མ་ལས་བྱུང་བའི་ཟླ་མཚན་གྱིས་ཤ་དང་ཁྲག་དང་དོན་སྣོད་བཅུ་
གཉིས་རྣམས་སྐྱེད་པར་བྱེད་པ་ཡིན་ནོ། །མངལ་དུ་གནས་པའི་སེམས་ཅན་རང་
གི་སེམས་ལས་མིག་ལ་སོགས་པའི་དབང་བོ་ལྔ་དང་རྣམ་པར་ཤེས་བ་ལྔ་བོ་་
འབྱུང་ཞིང་སྐྱེས་པ་ཡིན་ནོ། །ཚུལ་དེ་དང་མཐུན་པར་འབྱུང་བ་རྣམས་ཀྱི་ནང་
ནས་སའི་རང་བཞིན་གྱི་ཡོན་ཏན་དེ་ལས་ལུས་ཀྱི་ཤ་དང་རུས་པ་ལ་སོགས་སྲ་
བའི་ཆ་ཤས་རྣམས་འབྱུང་ཞིང་ཁྱད་པར་དུ་སྣའི་དབང་བོ་གཟུགས་ཅན་ཟངས་
ཁབ་གཤིབས་པ་ལྟ་བུ་དང་། དེའི་ཡུལ་དྲིའི་རང་བཞིན་རྣམས་སྐྱེད་པར་བྱེད་
དོ། །ཆུའི་རང་བཞིན་གྱི་ཡོན་ཏན་དེ་ལས་ནི་ཁྲག་དང༌། ཁྱད་པར་དུ་ལྕེའི་
དབང་བོ་གཟུགས་ཅན་པ་ཟླ་བ་བཀས་བ་ལྟ་བུ་དང་། དེའི་ཡུལ་རོ་དྲུག་གི་རང་
བཞིན་ལ་སོགས་པའི་བརླན་ཞིང་གཤེར་བའི་རྣམ་པ་རྣམས་སྐྱེད་པར་བྱེད་དོ། །
མེའི་རང་བཞིན་གྱི་ཡོན་ཏན་དེ་ལས་དྲོད་ཀྱི་ཆ་ཤས་ཀུན་དང་ལུས་ཀྱི་མདོག་
རབ་ཏུ་གསལ་བ་དག་འབྱུང་ཞིང༌། ཁྱད་པར་དུ་མིག་གི་དབང་བོ་གཟུགས་
ཅན་པ་ཟང་མའི་མེ་ཏོག་ལྟ་བུ་དང༌། དེའི་ཡུལ་གཟུགས་ཀྱི་རང་བཞིན་རྣམས་
སྐྱེད་པར་བྱེད་དོ། །རླུང་གི་རང་བཞིན་གྱི་ཡོན་ཏན་དེ་ལས་ཕྱི་ནང་དུ་རྒྱུ་བའི་
དབུགས་དང་དེའི་ཆ་ཤས་རྣམས་འབྱུང་ཞིང༌། ཁྱད་པར་དུ་ལུས་ཀྱི་དབང་བོ་
གཟུགས་ཅན་རེག་བྱ་འཇམ་གྱི་པགས་པ་ལྟ་བུ་ཡོངས་སུ་འཛིན་པའི་ལུས་ཀྱི་
17 --



པགས་པ་དང་། དེའི་ཡུལ་རེག་བྱའི་རང་བཞིན་རྣམས་སྐྱེད་པར་བྱེད་དོ། །
ནམ་མཁའི་རང་བཞིན་གྱི་ཡོན་ཏན་དེ་ལས་ལུས་ཀྱི་ཕྱི་ནང་སྲོག་ཟུངས་ཀྱི་བུ་ག་
རྣམས་དང་། ཁྱད་པར་རྣ་བའི་དབང་བོ་གྲོ་གའི་འཛེར་བུ་གཅུས་པ་ལྟ་བུ་
དང༌། དེའི་ཡུལ་སྒྲའི་རང་བཞིན་རྣམས་འབྱུང་ཞིང་བསྐྱེད་པར་འགྱུར་བ་
ཡིན་ནོ། །ཞེས་བྱ་བའི་དོན་ནོ། །
གསུམ་པ་མཇུག་བསྡུ་བ་ནི། དེ་ལྟར་བཤད་མ་ཐག་པའི་རྒྱུ་དང་བྱེད་
ལས་རྣམས་ཀྱང་མདོར་ན་སྐྱེ་བ་གཞན་དུ་གོམས་ཤིང་འདྲིས་པའི་དབང་ལས་དེ་
དང་དེ་འདྲ་བའི་བྱ་བ་ལ་རང་བཞིན་གྱིས་འཇུག་པའི་སྣང་བ་སྣ་ཚོགས་སུ་རིམ་
པས་མཆེད་པ་ལས་འབྱུང་ཞིང་གྲུབ་པ་ཡིན་ནོ། །དེ་ལྟར་རྒྱུ་དང་རྐྱེན་དང་རྟེན་
ཅིང་འབྲེལ་བར་འབྱུང་བའི་ཚུལ་ཐམས་ཅད་ཕྱོགས་གཅིག་ཏུ་འཛོམ་ཞིང་་་་
འདུས་པ་ལས་འདི་ཉིད་མངལ་གྱི་ནང་དུ་འགྲུབ་པར་འགྱུར་བ་ཡིན་ནོ། །ཞེས་
པའོ། །
གཉིས་པ་བུ་ཆགས་ནས་འཕེལ་བའི་ཚུལ་བཤད་པ་ལ་གསུམ། ཆགས་
པའི་རྒྱུ་ངོས་བཟུང་བ་དང་། འཕེལ་བའི་ཚུལ་དངོས་དང་། རྫོགས་པའི་
དུས་བཤད་པའོ། །དང་བོ་ཆགས་པའི་རྒྱུ་ངོས་བཟུང་བ་ནི། དེ་ཡང་མངལ་
དུ་ཆགས་ཚུལ་གོང་དུ་ཞིབ་པར་བཤད་པ་དེ་ལྟར་ཆགས་ནས། དེ་ནི་ཆེར་
འཕེལ་བའི་ཚུལ་བསྟན་པར་བྱའོ། །དེ་ཡང་མངལ་དུ་ཆགས་པའི་ལུས་འདི་ཉིད་
ཆེས་ཆེར་འཕེལ་བར་བྱེད་པའི་རྒྱུའི་གཙོ་བོ་ནི་མངལ་དུ་གནས་པའི་སེམས་ཅན་
རང་ཉིད་ཀྱི་ལྟེ་བ་ཡིན་ཏེ་ཅིའི་ཕྱིར་ན། མའི་བུ་སྣོད་གཡས་གཡོན་གྱི་རྩ་དང་
མངལ་གནས་ཀྱི་ལྟེ་བར་འབྲེལ་ལ། བུ་སྣོད་ཀྱི་རྩ་གཉིས་པོ་དེའང་གྱེན་ཕྱོགས་
སུ་བསམ་སེའུ་ཞེས་བཅུད་ཀྱི་རྟེན་དང་འབྲེལ་བ་དེའི་ཕྱིར་མའི་ཁ་ཟས་རྣམས་ཀྱི་
- 18 -



དྭངས་མ་བདུན་པོ་རྒྱུན་མི་ཆད་པར་འབྱུང་བའི་ཐ་མ་བཅུད་ཆེན་པོ་དེ་ཉིད་
བསམ་སེའུ་ནས་རྩ་གཉིས་སུ་བརྒྱུད་དེ་མངལ་དུ་གནས་པའི་ལྟེ་བར་ཞུགས་པ་
དེས་རིམ་གྱིས་མངལ་དུ་ལུས་རྣམ་པར་འཕེལ་བར་འགྱུར་བ་ཡིན་ཏེ། དཔེར་
ན་ཆུ་རྒྱུན་ཤིན་ཏུ་ཕྲ་བ་རྣམས་བསགས་པའི་རྫིང་དེ་ནས་ཡུར་བ་ཕྲ་མོར་དྲངས་
ཏེ་ཆུ་དེ་འདྲ་བས་ཞིང་ཆེན་པོའི་ལོ་ཏོག་བསྐྱེད་པ་དང་འདྲ་བ་ཡིན་ནོ། །
གཉིས་པ་འཕེལ་ཚུལ་དངོས་བཤད་པ་ལ་གཉིས། མདོར་བསྟན་པ་དང་
རྒྱས་པར་བཤད་པའོ། །དང་བོ་ནི། མངལ་དུ་ཆགས་པའི་ལུས་ཅན་དེ་ཡང་
ཞག་བདུན་ཕྲག་སུམ་ཅུ་རྩ་བརྒྱད་ཀྱི་གྲངས་དང་མཉམ་པའི་རླུང་གིས་རིམ་པར་
བསྒྱུར་ནས་ཟླ་བ་དགུའི་བར་དུ་འཕེལ་བར་འགྱུར་རོ། །ཏེ་ཞེས་པ་ལྷག་མའི་
ཚིག་འདྲེན་པའི་དོན་ནོ། །
གཉིས་པ་རྒྱས་པར་བཤད་པ་ལ་གསུམ། ཟླ་བ་དང་བོའི་འཕེལ་ཚུལ།
ལྟེ་བ་བསྒྱུར་ཐབས། ཟླ་བ་གཞན་པ་རྣམས་ཀྱི་འཕེལ་ཚུལ་བཤད་པའོ། །དེ་
ཡང་ཟླ་བ་དང་བོའི་འཕེལ་ཚུལ་ནི། དེ་ཡང་མངལ་དུ་ཁུ་ཁྲག་སེམས་གསུམ་
ལྷན་ཅིག་ཏུ་ཚོགས་པའི་སྐད་ཅིག་མ་དང་བོ་དེ་ནས་འགོ་བརྩམས་པའི་ཟླ་བ་
དང་བོ་ལ་བདུན་ཕྲག་བཞི་ལྷག་པར་ཡོད་པའི་ནང་ནས་བདུན་ཕྲག་དང་པོའི་
དུས་སུ་ལས་ཀྱི་དབང་གིས་ཀུན་གཞིའི་རྣམ་པར་ཤེས་པ་ལས་སྲོག་རླུང་ཞེས་བྱ་
བ་ ཐོག་མར་སྤྲོས་ཏེ། དེའི་བྱེད་པས་ཞོའི་དོན་དུ་འོ་མ་བསྐོལ་བར་རུ་མ་་
བླུགས་པ་དང་འདྲ་བར་ཁུ་ཁྲག་གི་རྡུལ་ ཐམས་ ཅད་ ཕན་ཚུན་དབྱེར་མེད་རོ་
གཅིག་ཏུ་འདྲེས་པར་འགྱུར་རོ། །དེ་བཞིན་དུ་བདུན་ཕྲག་གཉིས་པ་ལ་ལས་ཀྱི་
རླུང་ཀུན་ཏུ་སྡུད་པ་ཞེས་བྱ་བ་འཕྲོས་ནས་སྔ་མ་ལས་ཅུང་ཟད་སྐ་བའི་རྣམ་པ་
ནུར་ནུར་བོར་འགྱུར་རོ། །བདུན་ཕྲག་གསུམ་པ་ལ་ལས་ཀྱི་རླུང་མཛོད་ཀ་ཞེས་
- 19 -



པ་འཕྲོས་ནས་ཞོ་ཆགས་ཟིན་པ་ལྟ་བུ་སྐ་བའི་རང་བཞིན་ཅན་དུ་སྣང་བར་་
འགྱུར་རོ། །ཞེས་བའོ། །
གཉིས་པ་ལྟེ་བ་བསྒྱུར་བ་བཤད་པ་སྟེ། ལྟེ་བསྒྱུར་ནི། མངལ་དུ་་་
ཆགས་པའི་ལུས་ཅན་དེ་ཉིད་སྐྱེས་བུར་འབྱུང་བར་འདོད་པ་རྣམས་ཀྱིས་ཞག་
བདུན་ཕྲག་གསུམ་པ་དང་བཞི་བའི་དུས་འདིར་ལྟེ་བ་བསྒྱུར་བའི་ཐབས་བསྟེན་
པར་བྱ་དགོས་ཏེ། ཅིའི་ཕྱིར་ཞེ་ན། ཕོ་མོའི་མཚན་མ་གསལ་བར་མ་གྱུར་
གོང་དུ་མ་བྱས་ན་བསྒྱུར་དཀའ་བའི་ཕྱིར། དུས་འདིའམ་སྔ་བ་ལ་བྱར་རུང་
ངོ༌། །དེ་ཡང་ཇི་སྐད་དུ། འཆད་པར་འགྱུར་བའི་ཐབས་ཟབ་མོ་འདི་ནི་ལྟེ་བ་
བཙན་ཐབས་སུ་བསྒྱུར་བའི་སྟོབས་ཆེན་པོ་དང་ལྡན་པས་ན་བུ་མོ་ཁོ་ནར་སྐྱེ་
འགྱུར་གྱི་ལས་བསགས་པ་རྣམས་ཀྱང་ཟིལ་གྱིས་གནོན་པར་ནུས་ན། འདྲེས་
པའི་ལས་རྣམས་ལྟ་སྨོས་ཀྱང་ཅི་དགོས། དེའི་ཕྱིར་རིགས་རྒྱུད་དོན་དུ་གཉེར་
བ་རྣམས་ཀྱིས་འདི་ལྟར་བྱ་དགོས་ཏེ། རབ་ཏུ་རྒྱལ་ཕུར་འཛོམས་པའམ་མ་
བྱུང་ཡང་སྐར་མ་རྒྱལ་ལ་བབས་པའི་ཉིན་མགར་བ་མཁས་པས་སྐྱེས་བུའི་མཚན་
མ་དང་བཅས་པའི་བུའི་གཟུགས་སོར་བཞི་བ་ཤིན་ཏུ་དོད་པ་ཞིག་ཕོ་ལྕགས་ནག་
པོ་འགའ་ཞིག་གམ་ཕོ་ལྕགས་རིགས་མི་འདྲ་བ་སྣ་ཁ་ཡར་ཏེ་གསུམ་མམ་ལྔ་ལས་
ལེགས་པར་བརྡུངས་ལ་སླར་ཡང་སྐར་མ་རྒྱལ་ལ་འབབས་པའི་ཉིན་སོལ་མེའི་
ནང་ལ་ཧ་ཅང་ཚོས་པ་མ་ཡིན་པ། མདོག་འགྱུར་བ་ཙམ་བསྲེགས་ནས། བ་
བེའུ་ཕོ་ཡོད་པའི་འོ་མ་སྙིམ་པ་དོའི་ནང་དུ་གོང་གི་ལྕགས་སྣ་གང་ཡོད་དང་
མཉམ་པའི་གྲངས་དང་མཐུན་པར་བསུར་སྒྲ་ཐོན་ཙམ་བྱས་པའི་ལྕགས་ཀྱི་ཁུ་བ་
དེ་ཉིད་ནས་སྙིམ་པ་གང་བུད་མེད་ཀྱི་ཁར་ཁྱོ་དེས་བླུད་པར་བྱའོ། ། ཉི་མའི་
དྭངས་མ་ཞེས་གྲོང་བའི་ཆོས་ཀྱིས་མ་གོས་པའི་བུ་མོའི་ཁམས་དང་ཟླ་བའི་དྭངས་
- 20 --



མ་དེ་བཞིན་གྱིས་བུའི་ཁམས་ཆ་མཉམ་པ་བུ་རམ་དང་བསྲེས་པའམ་གལ་ཏེ་དེ་
ལྟར་མ་གྲུབ་ན་ཉི་མའི་དྭངས་མ་ལྷང་ཚེར་དམར་བོ་དང༌། ཟླ་བའི་དྭངས་མ་
དངུལ་ཆུ་བཙོ་བཀྲུ་སྦྱངས་གསུམ་བྱས་པ་དེ་ཉིད་ཆ་མཉམ་པ་གཏུན་གྱིས་མཉེས་
པས་དབྱེར་མེད་དུ་འདྲེས་པ་དེ་ཉིད་བུ་རམ་དང་བསྲེས་ནས་བཟའ་བར་བྱ་བ་
དང་། ལུག་ཐུག་གསུམ་མམ་ལྔ་ལ་སོགས་པ་ཁ་ཡར་བའི་སོག་པ་གཡས་ཀྱི་
བལ་ལ་ཁྱེའུ་གཙང་མས་བཀལ་བའི་ཐི་གུ་སུམ་སྒྲིལ་བྱས་ལ་ལུག་གི་གྲངས་དང་
མཉམ་པའི་མདུད་པ་བྱས་ལ་བུད་མེད་ཀྱི་རྐེད་པར་བཅིངས་པ་དང་། དེའི་སྣེ་
མོ་གཉིས་ལྟེ་བའི་འོག་ཏུ་འཕྱང་བ་ལ། གོང་གི་བུའི་གཟུགས་དེ་ཉིད་ལུ་གུ་
ཕོའི་པགས་པར་གྲིལ་ནས་མགོ་མཇུག་མ་ལོག་པར་གདགས་པ་འདི་ལྟ་བུའི་རྟེན་
འབྲེལ་ཟབ་མོ་རྣམས་ཇི་ལྟ་བ་བཞིན་བསྟེན་པར་བྱས་ན་ནི། དེས་ངེས་བར་ལྟེ་
བ་བསྒྱུར་ནུས་པའོ། །དེའི་རྗེས་སུ་མངལ་གནས་ཀྱི་ལུས་བསྲུང་བའི་སླད་དུ་
བུད་མེད་དེའི་ཟས་སྤྱོད་ནི་འདི་ལྟར་བྱ་དགོས་ཏེ། དེའང་ཉལ་པོ་དང་རྩོལ་བ་
དྲག་ པོས་ ལུས་ ཀྱི་ ལས་ ཆེན་ པོ་ དང༌། མཚན་ མོ་ གཉིད་ མི་ ལོག་ པ་ དང་།
བཤང་གཅིའི་ཤུགས་བཀག་པའམ་བཙིར་ཤས་ཆེས་པ་དང་། ཚ་རྣོ་ལྕི་བའི་ཁ་
ཟས་དང་། བཤང་གཅི་བགག་པར་འགྱུར་བའི་ཁ་ཟས་རྣམས་དང་། རློན་
ཁྲུས་མས་ནས་བཏང་སྟེ་སྐྱུགས་བཤལ་ནི་རུ་ཧ་སོགས་དང་གཏར་ག་ལ་སོགས་ཏེ་
མངལ་གནས་མ་དང་བཅས་པ་གནོད་པར་འགྱུར་བ་ ཐམས་ཅད་ལྟེ་བསྒྱུར་བྱ་
བའི་དུས་ནས་མ་བཙས་ཀྱི་བར་དུ་སྤང་བར་བྱ་ཞིང་། སྤྱིར་ཡང་སྤང་བྱ་་༌་
འགའ་ཞིག་བྱ་དགོས་པ་བྱུང་ཡང་ཟླ་བ་བརྒྱད་རྫོགས་ནས་བྱའོ། །དེའི་བར་དུ་
ནི་སྤང་བར་བྱ་བ་ཁོ་ནའོ། །དེ་ལྟར་སྤང་དགོས་པའི་རྒྱུ་མཚན་ཅིའི་ཕྱིར་ཞེ་ན་
ཟས་སྤྱོད་དེ་རྣམས་མའི་ཟུངས་ལ་ལྷག་པར་གནོད་པའི་ཕྱིར། མའི་ཟུངས་
- 21 ཁཁ



ཟད་ན་བུའི་ལུས་བསྐྱེད་པའི་རྒྱུ་མེད་པས་མངལ་འཇིག་པ་སྟེ་ཕྱིར་འབྱུང་བའམ་
འཆི་བའམ། ཡང་ན་རླུང་གི་དབང་གིས་དཀུ་སྟེ་མངལ་གྱི་ནང་ཉིད་དུ་སྐམས་
པར་འགྱུར་རོ། །དེ་ལྟ་བུའི་ལྟེ་བ་བསྒྱུར་ཐབས་དང་རྗེས་ཀྱི་སྤང་བླང་རྒྱས་པར་
པདྨ་གཅེས་ཕྲེང་དུ་བལྟ་བར་གྱིས་ཤིག། །
གསུམ་པ་ཟླ་བ་གཞན་གྱི་འཕེལ་བ་བཤད་པ་ལ་བཞི། ཟླ་བ་དང་བོའི་
མཇུག་གི་བདུན་ཕྲག་རྟགས་དང་བཅས་པ། ཉའི་གནས་སྐབས། རུས་སྦལ་
གྱི་གནས་སྐབས། ཕག་གི་གནས་སྐབས་བཤད་པའོ། །
དང་བོ་ཟླ་བ་དང་བོའི་མཇུག་གི་བདུན་ཕྲག་རྟགས་དང་བཅས་པ་བཤད་
པ་ལ། དེ་ཡང་བདུན་ཕྲག་བཞི་བ་འདིའི་སྐབས་སུ་ཁུ་ཁྲག་གཉིས་ཞོ་ཆགས་པ་
ལྟ་བུ་དེ་ལས་འགྱུར་ནས། གོར་གོར་བོ་སྟེ་ཅུང་ཟད་སྲ་ཞིང་འདྲིལ་བའི་རྣམ་
པའམ། ཡང་ན་དབྱིབས་ནར་ནར་བོ་གང་རུང་གཅིག་ཏུ་འགྱུར་ཏེ། ཡང་
ན་སླ་ཞིང་མེར་མེར་བོའི་རྣམ་པ་དེ་ལས་དང་བོ་ལྟར་བྱུང་ན་ཕོ་དང་། གཉིས་
པ་ལྟར་བྱུང་ན་མོ་དང༌། གསུམ་པ་ལྟར་བྱུང་ན་མ་ནིང་དུ་རིམ་པར་འགྱུར་ལ།
དེ་ལྟར་གང་ཡང་རུང་བ་ཞིག་ཏུ་གྱུར་བའི་ཚེ་བུད་མེད་རང་ཉིད་ཀྱིས་ཤེས་ཤིང་
གསལ་བར་འགྱུར་བ་ཡིན་ཏེ། དེའི་རྟགས་ནི་དཀུ་སྟེ་མངལ་དང་ཚང་ར་ལྕི་བ་
དང་། ལུས་གློ་བུར་དུ་རིད་པ་དང༌། ཡི་ག་འགགས་ཏེ་ཁ་ཟས་མི་འགྲོ་བ་
དང༌། གཡལ་བ་མང་དུ་འབྱུང་ཞིང་བྱ་རླུང་ལ་དགའ་བ་དང་། འགྲོས་ཀྱིས་
དུབ་པ་ལྟར་སྒྱིད་པ་སྐྱུར་བ་དང་། སྔར་བས་ནུ་མ་ཆེར་སྐྱེ་བ་དང་། ཁ་ཟས་
རོ་སྐྱུར་བ་རྣམས་ལ་དགའ་ཞིང་། མདོར་ན་སྙིང་ལ་ཁ་ཟས་སྣ་ཚོགས་འདོད་
པ་ནི་མངལ་དུ་གནས་པའི་སེམས་ཅན་དེའི་དབང་གིས་འབྱུང་བས་ན། ཇི་
ལྟར་འདོད་པའི་ཁ་ཟས་དེ་རྣམས་མ་སྦྱིན་པར་བཀག་པའི་ཚེ་ན་ལུས་ཅན་དེ་
ཨ
22 -



ཉིད་མངལ་ནས་ཕྱིར་འཇིག་པའམ་ནང་དུ་འཆི་བར་འགྱུར་ལ། གལ་ཏེ་འཆི་
བར་མ་གྱུར་ན་ཡང་དམུས་ལོང་དང་ཞ་བོ་དང་སྒུར་བོ་སོགས་གཟུགས་མི་སྡུག་
པ་སྐྱེ་བར་འགྱུར་བ་དེ་བས་ན་བུད་མེད་དེ་ཉིད་ཀྱི་ནད་གཞི་ལ་གནོད་པའི་ཁ་
ཟས་ཤིག་འདོད་པར་སྣང་ཡང་། མ་བུ་གཉིས་ཀ་ལ་ཕན་པའི་ཁ་ཟས་འགའ་
ཞིག་དང་བསྲེས་ནས་ཅུང་ཟད་རེ་སྦྱིན་པར་བྱའོ་ཞེས་པའོ། །
གཉིས་པ་ཉ་ལྟ་བུའི་གནས་སྐབས་བཤད་པ་ནི། དེ་ཡང་མངལ་དུ་
ཆགས་པའི་ཟླ་བ་གཉིས་པ་ལ་སྔ་མའི་ལྷག་མ་དང་བཅས་པའི་བདུན་ཕྲག་ལྔ་མ་
ལོན་ཙམ་ཡོད་པའི་ནང་ནས་བདུན་ཕྲག་སྔ་མའི་སྟེང་དུ་བརྩེགས་པའི་ལྔ་བ་
མཁྲང་འགྱུར་གྱི་ཞག་ལ་མངལ་ན་གནས་པའི་སེམས་ཅན་དེའི་ལུས་ཀྱི་ཆ་ཤས་
རྣམས་ལས་དང་བོར་ལྟེ་བ་སྤྲུལ་བའི་འཁོར་ལོ་རྩ་འདབ་བཞིའི་རྣམ་པ་ཙམ་
ཚིགས་པ་བཅུ་དྲུག་པའི་ཐད་ཆགས་པར་འགྱུར་ལ། བདུན་ཕྲག་དྲུག་པ་ལ་ལྟེ་
བའི་རྩ་འདབ་དབུས་མ་དེ་ལ་བརྟེན་ནས་དབུ་མའམ་སྲོག་པ་རྩ་ཞེས་བྱ་བ་ཀུན་
གཞིའི་སྲོག་གི་རླུང་དང་བཅས་པའི་རྟེན་མངལ་གནས་རང་ཉིད་ཀྱི་སོར་བཅུ་
དྲུག་གྱེན་དུ་སོང་སྟེ། ཡར་སྣ་ལ་སྙིང་ག་ཆོས་ཀྱི་འཁོར་ལོ་རྩ་འདབ་བཞིའི་
རྣམ་པ་དང་བཅས་ཚིགས་པ་བརྒྱད་པའི་ཐད་ཆགས་པར་འགྱུར་རོ། །དངོས་སུ་
མ་གསུང་ཀྱང་བདུན་ཕྲག་བདུན་པ་ལ་སྙིང་ག་ནས་སླར་ཡང་རང་སོར་བཅུ་བཞི་
སྲོག་རྩ་གྱེན་དུ་སོང་སྟེ་མགྲིན་པ་ལོངས་སྤྱོད་ཀྱི་འཁོར་ལོ་ཨན་སྟོང་དང་བོའི་
ཐད་ཆགས། ཡང་དེ་ནས་སོར་བཅུ་དྲུག་སྲོག་རྩ་གྱེན་དུ་སོང་སྟེ་སྤྱི་བོ་བདེ་
ཆེན་གྱི་འཁོར་ལོ་མིག་གི་དབང་བོ་དང་བཅས་པའི་གཟུགས་སུ་དོད་ནས་བདུན་
ཕྲག་བརྒྱད་པའི་མཇུག་ཏུ་མིག་དབང་དང་བཅས་པའི་འཁོར་ལོ་ལ་བརྟེན་ནས་
མགོ་བོའི་དབྱིབས་ཙམ་ཆགས་པ་ཡིན་ལ། བདུན་ཕྲག་དགུ་བར་ལུས་ཀྱི་་
- 23 -



དབྱིབས་ཏེ་ཁོག་པ་སྟོད་སྨད་ཀྱི་རྣམ་པ་ཕལ་ཆེར་ཆགས་པར་འགྱུར་ཏེ། ཡན་
ལག་བཞིའི་གནས་རྣམས་ནི་མ་གཏོགས་སོ། །དེ་ལྟར་བཤད་པའི་འཕེལ་ཚུལ་
འདི་རྣམས་གཙོ་བོར་སྲོག་གི་རླུང་ཁོ་ནའི་བྱེད་པ་ཡིན་མོད་ཀྱང་། ཁྱད་པར་
དུ་རིམ་པ་བཞིན་དུ་སྲོག་རླུང་ལས་ཡང་དག་པར་སྡུད་པ་དང༌། རྒྱ་ཆེན་པོ་
དང༌། འཁྱིལ་པ་དང་། བཟློག་ཅིང་སྒྱུར་བ་དང༌། རྣམ་པར་འབྱེད་པ་
ཞེས་བྱ་བའི་རླུང་འཕྲོས་པ་རྣམས་ཀྱི་བྱེད་པ་ཡིན་ནོ། ། སྐབས་འདིར་སྲོག་པ་
རྩའམ་དབུ་མའི་ནུས་པས་ལུས་དཀྱུས་གཅིག་ཏུ་ཆགས་ཏེ་ཉ་ལྟ་བུར་གྲུབ་པ་ལ་
ཉའི་གནས་སྐབས་ཞེས་གསུངས་པ་ཡིན་ནོ། །
གསུམ་པ་རུས་སྦལ་གྱི་གནས་སྐབས་བཤད་པ་ནི། ཟླ་བ་གསུམ་པ་ལ་
ཞག་གསུམ་གོང་དུ་བཅད་པའི་བདུན་ཕྲག་བཞི་ཡོད་པ་ལས་གོང་གི་སྟེང་དུ་
བརྩེགས་པའི་བདུན་ཕྲག་བཅུ་བ་ལ་ཉའི་རྣམ་པ་དེ་ལས་དཔུང་བ་གཉིས་དང་
དཔྱི་རུས་གཉིས་འབུར་དུ་དོད་ནས། བདུན་ཕྲག་བཅུ་གཅིག་པ་ལ་དབང་བོ་
དགུ་སྟེ་བུ་ག་དགུའི་གཟུགས་དབྱིབས་དོད་ཅིང་། བཅུ་གཉིས་པ་ལ་དོན་ལྔའི་
གཟུགས་དབྱིབས་དོད་ལ། བཅུ་གསུམ་པ་ལ་སྣོད་དྲུག་གི་གཟུགས་དབྱིབས་
དོད། དེ་བཞིན་དུ་ཟླ་བ་བཞི་བ་ལ་བདུན་ཕྲག་བཞི་ལྷག་ཙམ་ཡོད་པ་ལས་
གོང་གི་སྟེང་དུ་བརྩེགས་པའི་བདུན་ཕྲག་བཅུ་བཞི་བ་ལ་དཔུང་བའི་རྐང་གཉིས་
དང་བརླའི་རྐང་གཉིས་ཏེ་བཞི་བོའི་གཟུགས་དབྱིབས་དོད་ནས་བཅོ་ལྔ་བ་ལ་
རྐང་བ་དང་ལག་པའི་རྗེས་ངར་བཞིའི་གཟུགས་དབྱིབས་དོད་ཅིང་། བཅུ་
དྲུག་པ་ལ་རྗེ་ངར་རྣམས་ལ་སོར་མོ་ལྔ་ལྔ་སྟེ་ཉི་ཤུའི་གཟུགས་དབྱིབས་དོད་ལ།
བཅུ་བདུན་པ་ལ་ལུས་ཀྱི་ཕྱི་ནང་དུ་འབྲེལ་ནས་མངོན་པའི་རྩ་བཅུ་དྲུག་དང་མི་
མངོན་པའི་རྩ་གྲངས་མེད་པ་རྣམས་ཆགས་པར་འགྱུར་རོ། །འདིའི་གཟུགས་
-- 24
-



དབྱིབས་ཞེས་པ་རྣམས་ནི་དེ་དང་དེའི་གཟུགས་ཀྱི་རྣམ་པ་ཙམ་ཆགས་པའི་དོན་
ཡིན་གྱི། གཟུགས་གསལ་བར་ཆགས་པོའི་དོན་མ་ཡིན་ནོ། །དེ་ལྟར་བཤད་
པའི་བདུན་ཕྲག་བརྒྱད་པ་དེའི་དུས་སུ་སྲ་བ་བྱེད་པ་དང་། བུ་ག་སྣང་བ་དང་།
ཡོན་པའི་སྒོ་དང་། སྤུར་རྒྱུས་པ་དང་། སྐུད་པའི་ཁ་དང་། པདྨ་དང་།
བདུད་རྩི་འགྲོ་བ་དང༌། འབྲི་གདོང་ཞེས་བྱ་བའི་རླུང་སྤྲོས་ཏེ་རིམ་པ་བཞིན་
དུ་བྱ་བ་བྱེད་པ་ཡིན་ནོ། ། སྐབས་འདིར་ཡན་ལག་ལྔ་བོ་ཆགས་པའི་དུས་ཡིན་
པས་རུས་སྦལ་གྱི་གཟུགས་འདྲ་བའི་དབང་གིས་རུས་སྦལ་གྱི་གནས་སྐབས་ཞེས་
གསུངས་པ་ཡིན་ནོ། །
བཞི་བ་ཕག་གི་གནས་སྐབས་བཤད་པ་ནི། ཟླ་བ་ལྔ་བ་ལ་བདུན་ཕྲག་
བཞི་ལྷག་ཙམ་ཡོད་པ་ལས། གོང་གི་སྟེང་དུ་བརྩེགས་པའི་བདུན་ཕྲག་བཅོ་
བརྒྱད་པ་ལ་སྲོག་གི་རླུང་ལས་དྲི་མ་མེད་པ་ཞེས་བྱ་བའི་རླུང་འཕྲོས་ནས་ཤ་དང་
ཚིལ་གྱི་ཆ་ཤས་ཕལ་ཆེར་ཆགས་པར་བྱེད། བཅུ་དགུ་བ་ལ་ཤིན་ཏུ་ཕྲ་བ་ཞེས་
བྱ་བའི་རླུང་འཕྲོས་ནས་ཆུ་བ་ཆེ་ཆུང་དང་རྒྱུས་པའི་རང་བཞིན་རྣམས་ཆགས་
སོ། །ཉི་ཤུ་བ་ལ་ཤིན་ཏུ་བརྟེན་པ་ཞེས་བྱ་བའི་རླུང་འཕྲོས་ཏེ་རུས་པའི་བྱེ་བྲག་
རྣམས་དང་རྐང་མར་གྱི་དབྱིབས་རྣམས་ཆགས་པར་བྱེད་དོ། །ཉི་ཤུ་རྩ་གཅིག་
པ་ལ་ཡང་དག་པར་བསྐྱེད་པ་ཞེས་བྱ་བའི་རླུང་འཕྲོས་ཏེ། ཕྱིའི་པགས་པ་འོ་
མ་བསྐོལ་པའི་སྤྲིས་མ་ལྟ་བུས་གཡོགས་པར་འགྱུར་རོ། །དེ་ནས་ཟླ་བ་དྲུག་པ་ལ་
སྔ་མའི་ཞག་གཉིས་དང་ཕྱི་མའི་ཞག་གསུམ་བསྣན་པས་བདུན་ཕྲག་ལྔ་འབྱུང་བ་
ལས་གོང་དུ་བརྩེགས་པའི་བདུན་ཕྲག་རྩ་གཉིས་པ་ལ་ཀུན་ཏུ་རྒྱལ་བ་ཞེས་བྱ་
བའི་རླུང་འཕྲོས་ནས་དབང་བོ་ལྔ་དང་བཅས་པའི་སྒོ་དགུའི་བུ་ག་རྣམས་སོ་སོར་
རྣམ་པར་ཕྱེ་བར་འགྱུར་རོ། །རྩ་གསུམ་པ་ལ་ཡོངས་སུ་ཡང་དག་པར་འཛིན་པ་
- 25 -



ཞེས་བྱ་བའི་རླུང་བྱུང་སྟེ་སྐྲ་དང་བ་སྤུ་དང་སེན་མོའི་དབྱིབས་སྐྱེ་བ་ཡིན་ནོ། །རྩ་
བཞི་བ་ལ་ཀུན་ཏུ་འཕྱོ་བ་ཞེས་བྱ་བའི་རླུང་བྱུང་སྟེ་སྔར་ཆགས་པའི་དོན་སྣོད་
རྣམས་གསལ་བར་སྨིན་ནོ། །དེའི་དུས་སུ་ཚོར་བ་ཉམས་སུ་མྱོང་བའི་དོན་གྱིས་
བདེ་དང་སྡུག་བསྔལ་གྱི་འདུ་ཤེས་ཀྱང་ཤེས་པར་འགྱུར་རོ། །རྩ་ལྔ་བ་ལ་གྲོང་
ཁྱེར་འཛིན་པ་ཞེས་བྱ་བའི་རླུང་འཕྲོས་ནས་བུ་ག་རྣམས་ལས་རླུང་གི་རྒྱུ་བ་ཡང་
འབྱུང་བ་ཡིན་ནོ། །རྩ་དྲུག་པ་ལ་སྐྱེ་བ་མངོན་པར་གྲུབ་པ་ཞེས་བྱ་བའི་རླུང་
འཕྲོས་ནས་སེམས་ཀྱི་དྲན་པ་རབ་ཏུ་གསལ་བ་ཞིག་འབྱུང་བ་ཡིན་ཏེ། སྔོན་གྱི་
ཚེ་རབས་ཀྱང་རྗེས་སུ་དྲན་པར་བྱེད་དོ། །དེ་ནས་ཟླ་བ་བདུན་པ་ལ་བདུན་ཕྲག་
བཞི་ཡོད་པ་ལས་གོང་དུ་བརྩེགས་པའི་བདུན་ཕྲག་རྩ་བདུན་ནས་རྩ་བརྒྱད་རྩ་
དགུ་སུམ་བཅུའི་བར་དུ་རིམ་པ་བཞིན་གྱི་སྨན་ཡོན་ཆེན་པོ་དང་མེ་ཏོག་འཛིན་
པ་དང་མེ་ཏོག་ཕྲེང་བ་དང་ལྕགས་དང་ལྕགས་ཀྱི་སྒོ་ཞེས་བྱ་བའི་རླུང་འཕྲོས་
ནས་སྔར་ཇི་ལྟར་ཆགས་པ་ཐམས་ཅད་ཀྱང་མངོན་པར་གསལ་ཞིང་ཆ་ཤས་ཕྲ་མོ་
རྣམས་ཀྱང་གྲུབ་སྟེ་ཡོངས་སུ་རྫོགས་པར་འགྱུར་རོ། །ཟླ་བ་བརྒྱད་པ་ལ་ཕྱི་མའི་
ཞག་ལྔ་བ་བསྣན་པས་བདུན་ཕྲག་སོ་གཅིག་ནས་སོ་གཉིས། སོ་གསུམ་སོ་བཞི་
སོ་ལྔ་འབྱུང་བ་དེའི་བར་དུ་མེ་ཏོག་སྡུད་པ་ཞེས་བྱ་བའི་རླུང་གཅིག་པས་ཐམས་
ཅད་ཆེས་ཆེར་འཕེལ་བར་བྱེད་དོ། །དེའི་ཚེ་ཁ་ཟས་ཀྱི་བཅུད་ཆེ་ཆུང་གི་དབང་
གིས་མ་དང་བུ་ཚ་དེ་གཉིས་ཐེངས་རེས་མོས་ཀྱི་མ་གཟི་མདངས་ཆེ་ལ་བུ་ཆུང་བ་
དང་། རེས་འགའ་བུ་གཟི་མདངས་ཆེ་བ་ལ་མ་ཆུང་བར་བྱེད་དོ། ། དུས་་་
འདིར་ཕལ་ཆེར་བཙའ་བའི་སྐབས་མེད་མོད། འོན་ཀྱང་རྐྱེན་འགའ་ཞིག་
གིས་སྐྱེ་བར་ཡང་སྲིད་པས། གལ་ཏེ་མ་གཟི་མདངས་ཆེ་བའི་སྐབས་སུ་སྐྱེས་ན་
མ་འཚོ་ཡང་བུ་འཆི་ལ། བུ་གཟི་མདངས་ཆེ་བའི་སྐབས་སུ་སྐྱེས་ན་བུ་འཚོ་
- 26 -



ཡང་མ་འཆི་བར་གསུངས་སོ། །དེ་ལྟར་བཤད་པའི་སྐབས་འདི་ཉིད་ལ་མངལ་
དུ་གནས་པའི་ལུས་ཀྱི་དབང་བོ་རྣམས་རིམ་པར་དོད་ནས་མི་གཙང་བའི་རོ་ཟ་
བའི་དབང་གིས་ཕག་གི་གནས་སྐབས་སུ་གསུངས་པ་ཡིན་ནོ། །
གསུམ་པ་རྫོགས་པའི་དུས་བཤད་པ་ནི། ཟླ་བ་དགུ་བ་ལ་ཞག་ལྔ་གོང་དུ་
བཅད་པའི་རྗེས་སུ་བདུན་ཕྲག་གསུམ་ལྷག་ཡོད་པ་ལས་གོང་དུ་བརྩེགས་པའི་
བདུན་ཕྲག་སོ་དྲུག་པའི་ཉིན་ཞག་དང་བོ་ནས་བཟུང་སྟེ་རང་གི་གནས་ལ་མི་
གཙང་བ་དང་དྲི་མི་ཞིམ་པ་དང༌། བཙོན་ར་ལྟ་བུ་དང༌། མུན་ནག་དང་།
མངོན་པར་མི་དགའ་བ་སྟེ་སྐྱོ་བའི་འདུ་ཤེས་ལྔ་ཡིད་ལ་འབྱུང་བས་གཞན་དུ་
འཕོ་བར་འདོད་པ་དང༌། སོ་བདུན་པ་ལ་ཕོ་མོའི་དབང་གིས་ཕ་མ་ལ་ལོག་
པའི་འདུ་ཤེས་ཆགས་སྡང་གི་སེམས་སྐྱེ་བར་འགྱུར་བར་བཤད་ནའང་འདོད་
པའི་ཆགས་སྡང་གི་འདུ་ཤེས་མངལ་དུ་ཞུགས་དུས་སྐྱེས་ཟིན་པས་འདིར་ནི་མགོ་
མཇུག་ལོག་པའི་འདུ་ཤེས་སོ། ། སོ་བརྒྱད་པ་ལ་ཐོགས་པའི་རྐྱེན་ཞེས་བྱ་བའི་
རླུང་འཕྲོས་ནས་མགོ་མཇུག་ལོག་སྟེ་མངལ་གྱི་ཕུགས་ནས་སྒོར་འབྱིན་ཞིང་་་
བཙའ་བ་ལ་མངོན་དུ་ཕྱོགས་པར་འགྱུར་རོ། །འོན་ཀྱང་དུས་འདིར་བཙའ་བར་
མི་ནུས་པའི་རྒྱུ་གསུམ་ཡོད་དེ། མའི་ལུས་ལ་ཁྲག་མང་དུ་ཟགས་པ་ན་མངལ་
གནས་ཀྱི་ལུས་འཕེལ་བར་མི་ནུས་པས་མི་བཙའ་བ་དང་། བུད་མེད་དེའི་ལུས་
ཧ་ཅང་ཚོ་ཆེས་བ་ཡང་མངལ་གྱི་སྒོ་ཆེར་རྒྱས་པར་འགྱུར་བས་ཟླ་བ་དགུ་ཚང་
ཡང་བཙའ་བ་དཀའ་བ་དང་། ཐུར་སེལ་གྱི་རླུང་འཁྱིམས་པ་དག་གིས་ཀྱང་
དཀུ་སྟེ་མངལ་གྱི་སྒོ་ནས་བཀག་པས་ཟླ་བ་མ་རྫོགས་བར་དུ་མི་བཙའ་བར་ཚང་
ཡང་འགོར་བ་སྟེ། དེ་ལྟ་བུའི་རྐྱེན་གསུམ་གྱིས་གེགས་བྱེད་པ་དག་ཀྱང་ཡོད་
དོ། །དེ་ལྟར་བཤད་པ་དེ་རྣམས་ཟླ་བ་བཅུ་དང་། བཅུ་གཅིག་བཅུ་གཉིས་
- 27 -



རྣམས་སུ་བཙའ་ན་ལེགས་པར་བཙས་པ་ཞེས་བྱ་ལ། འགའ་ཞིག་ལོ་རྫོགས་
ནས་ཀྱང་མི་བཙའ་བའི་སྐབས་ཡོད་པས་དེ་ནི་མ་བུ་གཉིས་ཀའི་ལས་ཀྱི་རྣམ་
པར་སྨིན་པ་འབའ་ཞིག་ལས་བྱུང་བ་ཡིན་པས་ལེགས་པར་བཙའ་བ་མ་ཡིན་
ནོ། ། འོན་ཀྱང་རྒྱལ་བུ་དོན་གྲུབ་ཀྱི་སྲས་སྒྲ་གཅན་འཛིན་ལྟ་བུ་ཡང་ཡུམ་གྱི་
ལྷུམས་སུ་ལོ་དྲུག་བཞུགས་ཏེ་གདོད་འཁྲུངས་པ་མདོ་ལས་གསུངས་སོ། །
གསུམ་པ་རྫོགས་ནས་སྐྱེ་བའི་རྟགས་བསྟན་པ་ལ་གཉིས། རིང་བའི་
རྟགས་དང༌། ཉེ་བའི་རྟགས་གཉིས་ལས། དང་བོ་ནི། དེ་ཡང་གོང་དུ་
བཤད་པ་དེ་ལྟར་མངལ་དུ་ལུས་འཕེལ་ཞིང་སྨིན་པར་འགྱུར་བ་དེའི་ཚེ་ཟླ་བ་
དགུ་བའི་མཇུག་གི་ཞག་ལྔ་ཡང་འདས་ནས་ཟླ་ངོ་བཅུ་ལ་ཟིན་པ་ན་བཙའ་བའི་
དུས་ཡིན་ཏེ། དེ་ཡང་མའི་གཡས་ལོགས་ལ་བརྟེན་པའི་དབང་གིས་དཀུ་སྟེ་
མངལ་གྱི་གཡས་ཕྱོགས་ཅུང་ཟད་མཐོ་ཞིང་ལུས་རང་བཞིན་གྱི་ཡང་བ་དང་།
རྨི་ལམ་དག་ནའང་སྐྱེས་བ་མང་དུ་མཐོང་ཞིང་འདོད་པ་མི་སྐྱེ་བ་དང་། ནུ་
མའི་ཞོ་ཡང་གཡས་པ་སྔར་འབྱུང་ཞིང་འཛག་པ་རྣམས་ནི་ཁྱེའུ་སྐྱེ་བའི་རྟགས་
ཡིན་ཏེ། ཐབས་ཀྱི་ཆ་ཤས་རྣམས་མངོན་དུ་གྱུར་པའི་དབང་གིས་སོ། །ཡང་
སྐྱེས་བ་དང་ཕྲད་ན་འཁྲིག་པར་འདོད་ཅིང་། གླུ་གར་དང་ལུས་ཀྱི་རྒྱན་རྣམས་
ལ་ལྷག་པར་དགའ་བ་སོགས་གོང་གི་རྟགས་རྣམས་ལས་ཕལ་ཆེར་གོ་ལྡོག་པ་ནི་
བུ་མོ་སྐྱེ་བའི་རྟགས་ཡིན་ཏེ། ཤེས་རབ་ཀྱི་ཆ་རྣམས་མངོན་དུ་དམིགས་པའི་
ཕྱིར་རོ། །དེ་དག་ལྟ་བུའི་རྟགས་ཕལ་ཆེར་འདྲེས་ཤིང་མངལ་གྱི་དབུས་མཐོ་བ་
ལས་ནི་མ་ནིང་འབྱུང་བར་འགྱུར་ཏེ་ཐབས་ཤེས་གཉིས་ཀ་མ་ཡིན་པའམ་འདྲེས་
པའི་རྟགས་དང་ལྡན་པའི་དབང་གིས་སོ། །ཡང་རྟགས་གཞན་རྣམས་ཇི་ལྟར་
གྱུར་ཀྱང་ལྟོ་བའི་དབུས་དམའ་ཞིང་མཐའ་གཉིས་མཐོ་བ་ན་མཚེ་མར་འགྱུར་
- 28 -



རོ། །
གཉིས་པ་ཉེ་བའི་རྟགས་བཤད་པ་ནི། རྟགས་དེ་རྣམས་དང་ལྡན་པ་དེ་
ནས་བྱིས་པ་མྱུར་དུ་བཙའ་བའི་རྟགས་ལུས་སྙོམ་པ་སྟེ་ཁམས་མྱོགས་ཤིང་དཀུ་
ལྷོད་པ་སྟེ་མངལ་གྱི་སྒོ་ཕྱིར་ལུག་པ་དང་། ལུས་ཀྱི་སྨད་ལྷག་པར་ལྕི་ཞིང་།
ཚང་ར་དང་མཁལ་མ་དང་རྐེད་པ་ན་བ་དང༌། ལྟོ་བ་དང༌། ཆུ་སོ་ཡང་
གཡའ་བ་དང་། ཚ་བ་སོགས་ཀྱིས་ན་ཞིང་དེ་ཡང་ལྡང་དུབ་བྱེད་པ་དང༌།
མཚན་མ་ལུག་ཅིང་ཁ་ཆེར་ཕྱེ་བ་དང་། གཅིན་མང་ཞིང་དབང་མེད་དུ་ཚང་
ར་ལ་ན་ཟུག་ལྡང་བར་འགྱུར་རོ། །དེའི་ཚེ་བུད་མེད་སྔར་བུ་བཙའ་བའི་སྡུག་
བསྔལ་ཉམས་སུ་མྱོང་བ་འགའ་ཞིག་གིས་བསྐོར་ཞིང༌། ཉལ་ལུགས་དང་་་་
བཙིར་བ་ལ་སོགས་པའི་བསླབ་བྱ་དང་ལྡན་པས་བཙའ་བར་བྱའོ། །དེ་ལྟར་
སྲོག་དང་འབྲལ་འདྲ་བའི་ནད་ཀྱིས་བྱིས་པ་བཙའ་བའི་སྡུག་བསྔལ་དྲག་པོ་མི་
བཟད་པ་དེ་ལས་ཐར་ཞིང་གསོས་པ་སྟེ། སྐྱེ་ཟིན་ནས་སྟོབས་ཉམས་པ་དག་ཁ་
ཟས་དྲོ་ཞིང་བཅུད་དང་ལྡན་པའི་ཚས་ཀྱིས་འབད་དེ་གསོ་བར་བྱའོ། ། ཞེས་
གསུངས་པ་ཡིན་ནོ། །
གསུམ་པ་ལེའུའི་མཚན་ནི། བདུད་རྩི་སྙིང་བོ་ཡན་ལག་བརྒྱད་པ་་་་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་ལུས་ཀྱི་
ཆགས་ཚུལ་བསྟན་པའི་ལེའུ་སྟེ་གཉིས་པ་རྫོགས་སོ། །ཞེས་པའོ། །
ལུས་ཀྱི་འདྲ་དཔེ།
ས་བཅད་གཉིས་པ་ལུས་ཀྱི་འདྲ་དཔེ་བསྟན་པ་ལ་གསུམ་ཡོད་དེ། ཉན་
པར་ གདམས་ ཤིང༌ མདོར་ བསྟན་ པ་ དང༌། རྒྱས་ པར་ བཤད་ པ་ དང༌།
- 29 -



ལེའུའི་མཚན་དང་བཅས་ཏེ་རྫོགས་ཚིག་བསྟན་པའོ། །དང་བོ་ནི། གོང་དུ་
ལུས་ཀྱི་ཆགས་ཚུལ་རྒྱས་པར་གསུངས་ཟིན་པའི་རྗེས་ཐོག་དེ་ནས་སླར་ཡང་སྐུ་
ལས་སྤྲུལ་བའི་དྲང་སྲོང་རིག་པའི་ཡེ་ཤེས་ཀྱིས་ལུས་ཀྱི་འདྲ་དཔེ་རྣམས་འདི་སྐད་
ཅེས་གསུངས་སོ། །ཀྱེ་དྲང་སྲོང་ཆེན་པོ་ཡིད་ལས་སྐྱེས་ཞེས་བོས་ནས། ད་
དུང་ལེགས་པར་ཉོན་ལ་ཡིད་ལ་ཟུངས་ཤིག་དང་། འགྲོ་བ་མིའི་ལུས་ཇི་ལྟར་
ཆགས་པ་དེ་རྣམས་ཀྱང་ཚུལ་གང་དང་འདྲ་བ་མི་ཤེས་པ་རྣམས་ཀྱི་སླད་དུ་འདྲ་
བའི་དཔེ་དང་སྦྱར་ཏེ་ཕུང་བོའི་ཆ་ཤས་རྣམས་ཀྱི་གནས་ལུགས་འདི་ལྟར་བསྟན་
པར་བྱའོ་ཞེས་པའོ། །
གཉིས་པ་འདྲ་དཔེ་རྒྱས་པར་བཤད་པ་ནི། འགྲོ་བ་མིའི་ལུས་འདི་ཉིད་
ཙོག་ཙོག་པུར་ལག་པ་དཔྱངས་ཏེ་བསྡད་པ་ནི་འཁོར་ལོས་སྒྱུར་བའི་རྒྱལ་བོའི་ཕོ་
བྲང་གི་ཚུལ་དུ་གསུངས་པ་ལས། ། དཔྱིའི་རུས་པ་གཡས་གཡོན་གཉིས་བོ་ནི་
རུས་པའི་ནང་ནས་ཆེ་ཞིང་རྩ་བར་གནས་པའི་དོན་གྱིས་རྩིག་པའི་འགྲམ་གཞི་
དང་ཚུལ་འདྲའོ། །སྒལ་ཚིགས་ཉེར་གཅིག་གམ་ཉེར་བརྒྱད་ནི་དཀོར་མཛོད་དུ་
གསེར་གྱི་དོང་ཙེ་བརྩེགས་ནས་བཞག་པ་དང་འདྲའོ། །སྲོག་པ་རྩ་ནག་པོ་ནི་
མཆོང་གི་ཀ་བ་དང་འདྲ་ལ། བྲང་གི་རུས་པ་གྲུ་བཞི་གདུང་མ་བཀལ་བ་དང་
འདྲ་ལ། དེའི་སྟེང་དུ་རྩིབ་མ་ཉེར་བཞི་ནི་ཕྱམ་འགྲེམས་ལེགས་པ་དང་འདྲ་ལ།
ལྷ་རུ་རྩེ་ནི་ཕྱམ་གྱི་རྟེན་མ་དང་འདྲའོ། ། རྩ་དང་ཆུ་རྒྱུས་རྣམས་ནི་དྲོལ་མ་ཕྱམ་
གྱི་སྟེང་དུ་བཀོད་པ་དང་འདྲ་ལ། ཤ་དང་པགས་པ་རྣམས་ནི་ཕྱི་ནང་གཉིས་
ཀར་འདག་པའི་ཞལ་བ་བྱས་པ་དང་འདྲའོ། ། སྒྲོག་རུས་གཉིས་ནི་མཁར་རམ་
སྤེའུ་ལ་བད་བཏགས་པ་དང་འདྲའོ། །སོག་པ་གཉིས་ནི་གྲུ་ཕུབས་བྱས་པ་ཞེས་
ཁང་བའི་ནང་ཟུར་དང་འདྲའོ། །མགོ་བོ་ནི་དབུ་རྩེ་བ་གམ་བྱས་པ་དང་འདྲ་ལ།
ཨཁ 30 -



མིག་ལ་སོགས་པའི་དབང་བོ་སྒོ་ལྔ་བོ་ནི་སྐར་ཁུང་གློ་དཀར་གཏོད་པ་དང་་
འདྲའོ། ། ཐོད་པའི་རུས་པ་ནི་ཡང་ཐོག་ཏུ་རྒྱ་ཕུབས་བཀལ་བ་དང་འདྲ་ལ།
ཚངས་བའི་བུ་ག་ནི་དུད་ཁུང་ཕྱེ་བ་དང་འདྲའོ། །རྣ་བ་གཡས་གཡོན་ནི་ཁྱུང་
མགོ་འགྱིང་བ་དང་འདྲ་ལ། དེའི་དབུས་སུ་སྣ་བུག་ནི་མཛེས་པའི་རྒྱན་ཏེ་རྒྱ་
ཕིབས་ཀྱི་ཏོག་དང་འདྲའོ། ། སྐྲའི་ལོ་མ་རྣམས་ཕོ་གྱོ་མོ་གྱོའི་རྫ་བསྒྲིག་པ་དང་
འདྲ་ལ། ལག་པ་གཉིས་ནི་ཁང་བའི་ཕྱི་ལ་དར་དཔྱངས་བཏགས་པ་དང་་
འདྲའོ། ། བྱང་ཁོག་སྟོད་སྨད་ནི་ཁྱམས་སྟོད་ཁྱམས་སྨད་དང་འདྲའོ། །དེའི་
བར་མཆིན་དྲི་ནི་དར་གྱི་ཡོལ་བ་བཀྲམ་པ་དང་འདྲའོ། །དེ་ལ་ཁྱམས་སྟོད་དུ་
སྙིང་ནི་རྒྱལ་བོ་གདན་ལ་བཞུགས་པ་དང༌འདྲ་ལ། གློ་བ་མ་ལྔ་ནི་རྒྱལ་བོ་དེའི་
ནང་གི་བློན་པོ་དང་འདྲའོ། ། གློ་བ་བུ་ལྔ་ནི་རྒྱལ་བོའི་སྲས་ཕོ་མོ་དང་འདྲ་སྟེ་
ཤིན་ཏུ་བཀའ་གཉན་ལ། ཁྱམས་སྨད་དུ་མཆིན་པ་དང་མཚེར་བ་གཉིས་ནི་
བཙུན་མོ་ཆེན་མ་དང་ཆུན་མ་དང་འདྲའོ། ། མཁལ་མ་གཉིས་པོ་ ཕྱིའི་བློན་་་་
པོའམ་ཡང་ན་སྤྱོད་པས་གདུང་མ་འདེགས་པ་དང་འདྲའོ། །བསམ་སེའུ་ནི་ནོར་
གྱི་མཆོག་རིན་པོ་ཆེས་ བཀང་བའི་བང་མཛོད་དང་འདྲའོ། ། ཕོ་བ་ནི་ཟས་་་་
གཡོས་བཅུ་བྱེད་པའི་ཁོག་མ་དང་འདྲ་ལ། རྒྱུ་མ་དང་ལོང་ཁ་གཉིས་ནི་བཙུན་
མོའི་ཡང་གཡོག་དང་འདྲ། མཁྲིས་པ་ནི་སྡོར་གྱི་རྐྱལ་བ་བཀལ་བ་དང་འདྲ་ལ།
ལྒང་ཕུག་ནི་ཆུའི་རྫ་མ་བཀང་བ་དང་འདྲའོ། །འོག་སྒོ་གཉིས་ནི་ཆུ་ཁུང་བཞག་
པ་དང་འདྲའོ། ། རྐང་བ་གཉིས་ནི་སྒོའི་རྟ་བབས་དང་འདྲའོ། ། ཕྱི་ནང་གི་་
གཉན་པའི་གནད་རྣམས་ནི་རྒྱལ་བོས་མངའ་བཀུར་བའི་ཕོ་ཉ་བ་མང་བོ་དང༌
འདྲ་སྟེ། ཕོ་ཉ་བ་དང་འདྲ་བའི་གནད་རྣམས་མ་བདེ་ན་རྒྱལ་བོ་དང་མཚུངས་
བའི་སྙིང་ཡང་འཁྲུགས་ཏེ་ལུས་དང་སྲོག་འབྲལ་བར་འགྱུར་རོ་ཞེས་པའོ། །
- 31 -



གསུམ་པ་ལེའུའི་མཚན་ནི་བདུད་རྩི་སྙིང་བོ་ཡན་ལག་བརྒྱད་པ་གསང་བ་
མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་ལུས་ཀྱི་འདྲ་དཔེ་
བསྟན་པའི་ལེའུ་སྟེ་གསུམ་པ་རྫོགས་སོ་ཞེས་པའོ། །
ལུས་ཀྱི་གནས་ལུགས།
ས་བཅད་གསུམ་པ་ལུས་ཀྱི་གནས་ལུགས་བསྟན་ པ་ལ་ གསུམ་ཡོད་དེ།
ཉན་པར་གདམས་ ཤིང་ མདོར་བསྟན་པ་དང་། རྒྱས་པར་བཤད་པ་དང་།
ལེའུའི་མཚན་དང་བཅས་ཏེ་རྫོགས་པར་བསྟན་པའོ། །དང་བོ་ནི། ལུས་ཀྱི་
འདྲ་དཔེ་གསུངས་ཟིན་པའི་རྗེས་དེ་ནས་སླར་ཡང་དྲང་སྲོང་རིག་པའི་ཡེ་ཤེས་
ཀྱིས་འདི་སྐད་ཅེས་གསུངས་སོ། །དེ་ཡང་ཀྱེ་ཞེས་བོས་ནས་དྲང་སྲོང་ཆེན་པོ་
ཡིད་ལས་སྐྱེས་དང་བཅས་པའི་འཁོར་རྣམས་ཀྱིས་ལེགས་པར་ཉོན་ལ་ཡིད་ལ་
ཟུངས་ཤིག་དང༌། གྲུབ་པ་ལུས་ཀྱི་གནས་ལ་མདོ་དོན་བདུན་ཡོད་པའི་ནང་
ནས་ཆགས་ཚུལ་དང་འདྲ་དཔེ་གཉིས་བཤད་ཚར་ནས། ད་ནི་གསུམ་པ་ལུས་
ཀྱི་གནས་ལུགས་ཞེས་བྱ་བའི་ལེའུ་འདི་ལྟར་བསྟན་པར་བྱའོ། །དེ་རྣམས་རྣམ་
པ་བཞིས་ སྟོན་ཏེ། ལྡང་ཚད་ལུས་ཟུངས་ཀྱི་གནས་ལུགས་བསྟན་པ་དང་།
འབྲེལ་བ་རྩའི་གནས་ལུགས་བསྟན་པ་དང་། གཉན་པ་གནད་ཀྱི་གནས་་་་
ལུགས་བསྟན་པ་དང༌། རྒྱུ་ལམ་བུ་གའི་གནས་ལུགས་བསྟན་པ་རྣམས་ཤེས་
པར་བྱའོ། །
གཉིས་པ་རྒྱས་པར་བཤད་པ་ལ་བཞི་ཡོད་དེ། ལྡང་ཚད་དང༌། རྩ་
དང་། གནད་དང་། རྒྱུ་ལམ་བཤད་པའོ། །དང་བོ་ལ་ལྔ་སྟེ། ནད་ཀྱི་
ལྡང་ཚད་དང་། ཁྲག་སོགས་ཀྱི་ལྡང་ཚད་དང་། རུས་པའི་ལྡང་ཚད་དང་།
- 32 -



ཚིགས་སོགས་ཀྱི་ལྡང་ཚད་དང༌། དོན་བསྡུས་པའོ། །
དང་བོ་ནད་ཀྱི་ལྡང་ཚད་ནི། ནད་ཟུངས་དྲི་མ་རྣམས་ཀྱི་དང་བོར་སྨོས་
པའི་རླུང་གི་ལྡང་ཚད་ནི། རང་རང་གི་ལྒང་ཕུག་གང་ཙམ་གྱི་ཚད་དུ་ཡོད་ལ།
དེ་བཞིན་དུ་མཁྲིས་པའི་ལྡང་ཚད་ནི་སྐྱེས་བ་རང་གི་གསང་གནས་ཀྱི་སྤྲོ་བ་གང་
དང༌། བད་ཀན་གྱི་ལྡང་ཚད་ནི་རང་གི་སྙིམ་པ་གསུམ་དུ་ཡོད་པའི་དོན་ནོ། །
གཉིས་པ་ཁྲག་སོགས་ཀྱི་ལྡང་ཚད་ནི། ཁྲུག་དང་ཕྱི་ས་གཉིས་ཀྱི་ལྡང་
ཚད་ནི་སྙིམ་པ་བདུན་བདུན་དང་། གཅིན་དང་ཆུ་སེར་གཉིས་ཀྱི་ལྡང་ཚད་ནི་
སྙིམ་པ་བཞི་བཞི་དང༌། ཞག་དང་ཚིལ་བུའི་ལྡང་ཚད་ནི་སྙིམ་པ་དོ་དོ་དང༌།
ཕོ་མོ་གཉིས་ཀའི་ལུས་ཀྱི་མདངས་དང་སྐྱེས་བུའི་ཁུ་བ་དཀར་བོ་གཉིས་ཀྱི་ལྡང་
ཚད་ནི་ཁྱོར་བ་རེ་རེ་དང༌། ཀླད་པའི་ལྡང་ཚད་ནི་རང་གི་སྙིམ་པ་གང་དང་།
ཤའི་ལྡང་ཚད་ནི་སྤར་ཚད་ལྔ་བརྒྱ་སྐྱེས་བ་ལ་ཡོད་དེ། བུད་མེད་ལ་ནི་དེའི་
སྟེང་དུ་བརླ་ལ་བཅུ་དང་ནུ་མ་ལ་བཅུ་སྟེ་སྤར་ཚད་ཉི་ཤུས་ལྷག་པ་ཡིན་ནོ། །
འདིར་མ་སྨོས་ཀྱང་ཡན་ལག་བརྒྱད་པར། བུད་མེད་ནུ་ཞོ་སྙིམ་དོ་དང་། ཟླ་
མཚན་སྙིམ་པ་བཞི་ཡིན་ནོ། ། ཞེས་བུད་མེད་ལ་ཁམས་དཀར་དམར་གྱི་ཆ་དེ་
ཙམ་གྱིས་ལྷག་པར་འགྱུར་རོ། །དེ་ལྟར་བཤད་པ་དེ་རྣམས་ན་ཚོད་རྒན་གཞོན་
དང་གཟུགས་ཆེ་ཆུང་དང་ཚོ་རིད་སོགས་སྤྱིར་བཏང་བའི་དབང་དུ་མཛད་པ་
ཡིན་ཞེས་བྱ་བའོ། །
གསུམ་པ་རུས་པའི་ལྡང་ཚད་བཤད་པ་ལ་གཉིས། མདོར་བསྟན་པ་
དང་། རྒྱས་པར་བཤད་པའོ། །དང་བོ་ནི། རུས་པའི་ལྡང་ཚད་གཙོ་ཆེ་བའི་
དབང་དུ་བྱས་ནས་ཐོད་པ་དང༌། ལྟག་པ་དང་སྣའི་ཁྲུང་ཁྲུང་དང་། སོ་
དང༌། མ་མགལ་ཏེ་མགོ་ལ་ལྔ། སྒལ་ཚིགས་དང༌། དེའི་བྱ་འདབ་དང༌།
- 33 -



གཞུག་ཏོ་དང༌། དཔྱི་རུས་དང༌། སོག་པ་དང་། སྒྲོག་རུས་དང༌། བྲང་
རུས་དང་། རྩིབ་མ་དང་། ལྷ་རུ་རྩེ་སྟེ་ལུས་སྤྱི་ལ་དགུ། དཔུང་རྐང་དང༌
རྗེ་ངར་དང༌། ལག་མགོའི་རུས་པ་སྟེ་ལག་པ་ལ་གསུམ། བརླ་རྐང་དང་།
ལྷ་ང་དང་། རྗེ་ངར་དང་། སྲེ་ལོང་དང་། རྐང་མགོའི་རུས་པ་སྟེ་རྐང་བ་
ལ་ལྔ། རྐང་ལག་གཉིས་ཀའི་སེན་མོ་དང་བཅས་པའི་ཡན་ལག་ལ་དགུ་སྟེ།
རུས་པའི་རིགས་མི་འདྲ་བ་ཉི་ཤུ་རྩ་གསུམ་ཡོད་དོ། །
གཉིས་པ་རྒྱས་པར་བཤད་པ་ལ་གཉིས་ཏེ། ཅུང་ཟད་རྒྱས་པ་དང་།
ཤིན་ཏུ་རྒྱས་པའོ། །དང་བོ་ནི། བཤད་མ་ཐག་པའི་རུས་པའི་རུས་རིགས་ཉི་
ཤུ་རྩ་གསུམ་པོ་དེ་ལས་ཆ་ཤས་མང་བ་རྣམས་ཅུང་ཟད་ཕྱེ་ན། སྒལ་ཚིགས་
ཞེས་པ་ལ་འཕང་ལོའི་རྣམ་པ་དང་འདྲ་བའི་དུམ་བུ་མེ་དམིགས་ཀྱི་གསང་ཨན་
སྟོང་དང་བཅས་ཉི་ཤུ། སྐེ་ལ་འཕང་ལོ་ལྔ། ཐུར་སེལ་གྱི་གསང་མན་ལ་
གཞུག་ཐུང་གསུམ་སྟེ་ཁྱོན་ཉི་ཤུ་རྩ་བརྒྱད་ཡོད་པ་ཡིན་ནོ། ། རྩིབ་མའི་གྲངས་ལ་
ནི་ཉི་ཤུ་རྩ་བཞི་ཡོད་དེ། སྒལ་ཚིགས་ཀྱི་གཡས་སུ་བཅུ་གཉིས་དང་གཡོན་དུ་
བཅུ་གཉིས་ཡོད་པས་སོ། །སོའི་གྲངས་ནི་སོ་སོ་སྐྱེ་བོ་ཕལ་ཆེར་ལ་སྨྲ་ལ་གཅེས་
པའི་མདུན་སོ་བརྒྱད། རབ་མཛེས་མཆེ་བ་བཞི། གཅོད་བྱེད་འགྲམ་སོ་
གཉིས་འབྲེལ་ཉི་ཤུ་སྟེ་སུམ་ཅུ་རྩ་གཉིས་སུ་མཆིས་ལ། སངས་རྒྱས་རྣམས་ལ་ནི་
ཚེམས་བཞི་བཅུར་མཉམ་པར་བཤད་དོ། །
གཉིས་པ་ཤིན་ཏུ་རྒྱས་པར་བཤད་པ་ལ། རུས་པའི་དུམ་བུ་ནི། དེ་
ཡང་མགོ་ལ་ཐོད་པ་དུམ་བུ་བཞི་འགྲམ་རུས་གཉིས། སོ་སུམ་ཅུ་རྩ་གཉིས་
དང༌། དེའི་རྩ་བ་སོ་གཉིས། རྣ་བའི་རུས་པ་ནས་མིད་པའི་རུས་པའི་བར་ལ་
རུས་རིགས་ཉི་ཤུ། མིག་རུས་གཉིས་གཉིས་ཏེ་བཞི། སོར་མོ་དང་བཅས་
- 34 -



པའི་ལག་པ་ལ་ཉི་ཤུ་རྩ་ལྔ་ཕྲག་གཉིས་ཏེ་ལྔ་བཅུ། ཕྲག་པ་དང་མཇིང་པ་ལ་
གཉིས་གཉིས་ཏེ་བཞི། ལྟག་རྒྱབ་ལ་བརྒྱད་དང༌། སྒལ་ཚིགས་ལ་སུམ་ཅུ་སོ་
གཉིས། དེའི་གྲངས་བཞིས་བསྒྱུར་བས་སོ་གཉིས་ཚན་པ་བཞི་སྟེ་བརྒྱ་དང་ཉི་
ཤུ་རྩ་བརྒྱད། རྩིབ་ལོགས་གཉིས་ལ་རྩིབ་ཆུང་བཅུ་གསུམ་བཅུ་གསུམ་སྟེ་ཉེར་
དྲུག རྐང་བ་སོར་མོ་དང་བཅས་པ་ལ་ལྔ་བཅུ་སྟེ་ཐམས་ཅད་བསྒྲིལ་བས་རུས་
པའི་དུམ་བུ་སུམ་བརྒྱ་དང་དྲུག་ཅུ་ཡོད་པར་གསུངས་སོ། །
བཞི་བ་ཚིགས་སོགས་ཀྱི་ལྡང་ཚད་བཤད་པ་ནི། ཚིགས་ནི་ལུས་ཀྱི་ཡན་
ལག་བཞི་བོ་ལ་ཚིགས་ཆེན་རྣམ་པ་བཅུ་གཉིས་ཡོད་དེ། དེ་ཡང་ལག་པ་ལ་
དཔུང་ཚིགས་དང་གྲུ་མོའི་ཚིགས་དང་མཁྲིག་མའི་ཚིགས་གཉིས་ཏེ་དྲུག རྐང་
བ་ལ་དཔྱིའི་ཚིགས་དང༌། པུས་མོའི་ཚིགས། སྦེ་ལོང་གི་ཚིགས་གཉིས་ཏེ་
དྲུག་གོ། དེ་ལས་གཞན་པའི་ཚིགས་ཕྲན་བུ་ནི། ལག་པ་སོར་མོ་ལྔ་ལ་གསུམ་
རེ་དང་གྲུ་མོ་མཁྲིག་མ་གཉིས་ཀྱི་ཚིགས་ཆེན་ལོགས་ཚིགས་ཆུང་རེ་བཅས་སོ་བཞི།
དེ་བཞིན་རྐང་བའི་སོར་མོ་རྣམས་ལ་གསུམ་རེ། པུས་ལོང་གཉིས་ལ་ཚིགས་
ཕྲན་རེ་བཅས་སོ་བཞི་སྟེ་ཡན་ལག་ལ་བསྡོམས་པས་རེ་བརྒྱད། ལུས་ལ་རྩིབ་མ་
ཉེར་དྲུག་སྒལ་ཚིགས་ཉེར་བརྒྱུད། ཕྲག་པ་དང་མཇིང་བ་ལ་གཉིས་གཉིས་ཏེ་
བཞི། ལྟག་རུས་ལ་གཅིག་སྟེ་ང་དགུ མགོ་ལ་འགྲམ་པ་ལ་ཡས་མས་གཉིས་
རེས་བཞི། སོ་རྩ་བར་སོ་གཉིས། མིག་རུས་ལ་བཞི། མཁུར་ཚོས་ལ་རེ་
དང་མིག་སྲུབ་ལ་གཅིག རྣ་བ་ནས་མིག་གི་བར་རུས་རིགས་ཉི་ཤུ་ཡོད་པར་
ཚིགས་ལོག་བོ་འགྲོ་དགོས་པས་བཞི་བཅུ་སྟེ། མགོ་ཚིགས་ གྱ་གསུམ་འགྲིག
བསྒྲིལ་བས་ཉིས་བརྒྱ་དང་བཅུ་ཡོད་པའོ། ། ཆུ་བ་བཅུ་དྲུག་ནི། རྐང་ལག་ལ་
བརྒྱད་དེ། རྐང་བའི་སྐྱིད་ཆུ་གཉིས། རྟིང་ཆུ་གཉིས། མཁྲིག་མའི་གཉིས་
- 35 -



ཏེ་རྐང་ལག་བསྡོམས་པས་བརྒྱད། སྒལ་བར་བཞི་ནི་སྒལ་ཚིགས་པའི་ཕན་
ཚུན་གྱི་ཆུ་བ་གཉིས། སྒལ་བའི་ནང་དུ་གཉིས་ཏེ་བཞི། མཇིང་བར་ཆུ་ལེབ་
གཉིས། ནང་ལོང་ཐད་དྲངས་གདོང་གི་གཉིས་ཏེ་ཆུ་བ་བཅུ་དྲུག རྒྱུས་པ་
ནི་ནམ་ཚོང་ཡན་ལ་སུམ་བརྒྱ། ཡན་ལག་བཞི་ ལ་ དོན་ ལྔ་རེས་ སུམ་བརྒྱ།
ལུས་བྱིངས་ལ་སུམ་བརྒྱ་སྟེ་དགུ་བརྒྱ་མཆིས་པ་དང༌། སྐྲའི་་ཉག་མ་རེ་རེ་ནས་
བགྲངས་ན་ཉིས་ཁྲི་ཆིག་སྟོང་སྟེ། བ་སྤུའི་བུ་ག་ནམ་ཚོང་ཡན་ལ་ས་ཡ་བདུན།
ལུས་བྱིངས་ལ་བྱེ་བ་གཅིག་དང་ས་ཡ་བཞི། ཡན་ལག་རེར་ས་ཡ་གསུམ་རེ་
དང་འབུམ་ལྔ་རེ་སྟེ་བྱེ་བ་ གསུམ་དང་ས་ཡ་ལྔའི་ གྲངས་ སུ་ མཆིས་ པ་ དང༌།
སྙིང་ལ་སོགས་པའི་དོན་ལྔ་ནི། སྙིང་། གློ་བ། མཆིན་པ། མཚེར་བ།
མཁལ་མ་དང་ལྔ། ཕོ་བ་ལ་སོགས་པའི་སྣོད་དྲུག་ནི། ཕོ་བ། རྒྱུ་མ།
ལོང་། མཁྲིས་པ། ལྷིང་པ། བསམ་སེའུའམ་མངལ་དང་དྲུག མིག་ལ་
སོགས་པའི་ དབང་བོ་བུ་གའི་སྒོ་ནི་སྣ་བུག་གཉིས། རྣ་བའི་བུ་ག་ གཉིས།
མིག་གཉིས། ཁོ་དང༌། རྐུབ་བམ་བཤང་ལམ་གཅིག ཕོ་མཚན་གྱི་བུ་ག་
སྟེ་དགུ་ཡོད། བུད་མེད་ལ་བཅུ་གཉིས་ཡོད་དོ། །
ལྔ་བ་དོན་བསྡུས་པ་ནི། འཛམ་གླིང་ཆུང་ངུ་ལ་གནས་པའི་མི་རྣམས་ཀྱི་
རང་ལུས་ཀྱི་ཚད་ནི་སོ་སོའི་འདོམ་གང་གྲུ་བཞི་སྟེ་དེ་ལས་ཞན་པའི་གཟུགས་
ངན་པ་རྣམས་ལ་རང་གི་ཁྲུ་ཕྱེད་དང་བཞིའོ། །
གཉིས་ པ་ འབྲེལ་ བ་ རྩ་ བཤད་ པ་ ལ་ གསུམ་ སྟེ། མདོར་ བསྟན་ པ།
རྒྱས་པར་བཤད་པ། མཇུག་བསྡུ་བའོ། །
དང་བོ་ནི། དེ་ཡང་འབྲེལ་བ་རྩའི་གནས་ལུགས་བསྟན་པར་བྱ་བ་ནི་
སྤྱིར་ རྩའི་དབྱེ་བ་ལ་ཁམས་ཀྱི་དབང་གིས་རྣམ་པ་གསུམ་དུ་འགྱུར་བ་དང་།
- 36 -



གྲངས་ཀྱི་སྒོ་ནས་ སྟོང་ཕྲག་བདུན་ཅུ་རྩ་གཉིས་ཏེ་བདུན་ཁྲི་ཉིས་ སྟོང་དང་།
དེ་ལས་ཀྱང་ཕལ་ཆེར་བྱེ་བ་ཕྲག་ཕྱེད་དང་བཞིར་གྱེས་ཤིང་། མདོར་ན་ལུས་འདི་
ཉིད་གོང་བུ་གཅིག་མ་ཡིན་པར་རྩའི་རང་བཞིན་ཅན་དྲ་བའམ་དྲུ་བུ་འཛིངས་པ་
ལྟར་གནས་པ་ཡིན་ཏེ། དེ་ལྟར་རྩ་ཡི་མཚན་ཉིད་ཤེས། ལུས་ཀྱི་མཚན་ཉིད་
ཤེས་པར་འགྱུར། །ཞེས་སོགས་གལ་ཆེ་ཞིང་གྲངས་སོགས་བསམ་ལས་འདས་
ཀྱང་གསོ་བ་རིག་པ་འདིར་ཐོག་མར་ཆགས་པའི་རྩ་དང་། སྲིད་པའི་རྩ་དང་།
འབྲེལ་བའི་རྩ་དང་། ཚེ་གནས་པའི་རྩ་དང་རྣམ་པ་བཞིའི་སྒོ་ནས་བསྟན་པར་
བྱའོ། ། །
གཉིས་པ་རྒྱས་པར་བཤད་པ་ལ་ལྔ་སྟེ། རྩ་ཆགས་པའི་ཚུལ། གནས་
པའི་ཚུལ། འབྲེལ་བའི་ཚུལ། ཚེའི་རྟེན་བཤད་པ། རྩའི་མཇུག་བསྡུ་་་
བའོ། །
དང་བོ་རྩ་ཆགས་པའི་ཚུལ་བཤད་པ་ནི། ལུས་འདི་ཉིད་མའི་མངལ་དུ་
ཆགས་པའི་སྐབས་སུ་རྩ་ཐམས་ཅད་ཀྱི་ཐོག་མ་ཁོ་ནར་ཆགས་པའི་རྩ་ནི་ལྟེ་བའི་
དབུས་ཀྱི་རྩ་དེ་ལས་རྩེ་མོ་མི་འདྲ་བ་གསུམ་དུ་གྱེས་པ་ཡིན་ནོ། ། དེ་ལྟར་གྱེས་
པའི་རྩ་དེ་ལས་གཅིག་སྟེ་ཆུའམ་ཟླ་བའི་ཁམས་རྒྱུ་བ་ཞིག་ལུས་ཀྱི་གཡོན་ཕྱོགས་
ནས་བརྒྱུད་དེ་སྙིང་ག་དང་། མགྲིན་པ་དང་སྤྱི་བོ་སྟེ་འཁོར་ལོའི་ལྟེ་བ་རྣམས་
སུ་འདུས་ཞིང་། གཞན་དག་ཏུ་སྐྱེས་བའི་ཚུལ་གྱིས་གྱེན་ལ་སོང་བའི་རྩ་དཀར་
བོ་དེ་ཉིད་ལ་བརྟེན་ནས་ཀླད་པ་ཆགས་ཞིང་། ཀླད་པ་ནི་གཏི་མུག་དང་བད་
ཀན་གཉིས་ཀའི་ཉེར་ལེན་དང་། ལྷན་ཅིག་བྱེད་རྐྱེན་ཡིན་པའི་དོན་གྱིས་གཏི་
མུག་ཀྱང་ཀླད་པར་བརྟེན་ནས་གནས་པ་ལྟར་སྣང་བ་ཡིན་ཏེ། རྨོངས་ཤིང་ལྕི་
འཐིབས་སོགས་མགོ་བོ་ལ་འབྱུང་བ་ཤས་ཆེར་མཐོང་བའི་ཕྱིར། གཏི་མུག་དེ་
- 37 –



ལས་བད་ལས་བད་ཀན་བསྐྱེད་པས་ན་རྒྱུ་རྐྱེན་འབྲས་བུ་གསུམ་ག་སྟོད་ན་གནས་
པར་གྲུབ་པ་ཡིན་ནོ། །དེ་བཞིན་དུ་རྩ་གསུམ་པོ་དེ་ལས་གཅིག་སྟེ་ཁྲག་གམ་མེའི་
ཁམས་རྒྱུ་བ་ཞིག་ལུས་ཀྱི་བར་མཆིན་པའི་ལུང་ཆེན་དུ་དྭངས་མ་ལེན་པའི་རྩ་ལ་
ཟུག་སྟེ། དེའི་ཡལ་ག་ཚིགས་པ་བཅུ་བར་སོང་བ་དེ་ལ་བརྟེན་ནས་སྲོག་རྩ་
ནག་པོ་ཡན་ལག་དང་བཅས་པ་ཆགས་ལ། ཁྲག་ནི་ཞེ་སྡང་དང་མཁྲིས་པ་
གཉིས་ཀའི་ཉེར་ལེན་དང་། ལྷན་ཅིག་བྱེད་རྐྱེན་ཡིན་པའི་དོན་གྱིས་ཞེ་སྡང་
ཡང་སྲོག་རྩ་ནག་པོ་དང་། ཁྲག་ལ་བརྟེན་ནས་འབྱུང་བའི་ཚུལ་གྱིས་གནས་
ཤིང༌། ཞེ་སྡང་དེ་ལས་མཁྲིས་པ་བསྐྱེད་པས་དེའི་ཕྱིར་རྒྱུ་རྐྱེན་འབྲས་བུ་གསུམ་
ག་བར་ན་གནས་པ་ཡིན་ཏེ། ཞེ་སྡང་གློ་བུར་དུ་སྐྱེ་བའི་ཚེ་ལུས་ཀྱི་བར་ཉིད་
ནས་འཁྲིག་ཅིང་སྐྱེ་བར་མཐོང་བས་སོ། ། བར་དུ་ཟུག་པའི་རྩ་དམར་བོ་དེ་་
དངོས་ནི་སྙིང་ག་དང༌། མགྲིན་པ་དང༌། སྤྱི་བོའི་འཁོར་ལོ་རྣམས་ཀྱི་ལྟེ་བར་
འདུས་ཤིང་གཞན་དུ་གྱེས་པའི་ཚུལ་གྱིས་སོང་བ་ཡིན་ནོ། །ཡང་རྩ་གསུམ་པོ་དེ་
ལས་གཅིག་སྟེ་རླུང་ངམ་ཡེ་ཤེས་ཀྱི་ཁམས་རྒྱུ་བ་ཞིག་ལུས་ཀྱི་དབུས་དྲང་ཐད་
ནས་གྱེན་དུ་སོང་བའི་ཚུལ་གོང་དུ་བཤད་ཟིན་ལ། དེའི་རྩེ་མོ་གཅིག་ལྟེ་འོག་
ནས་ཐུར་དུ་ཟུག་པ་དེ་ལས་བདེ་བའི་ཁམས་རྒྱུ་བའི་དོན་གྱིས་གསང་བའི་གནས་
ཆགས་ཏེ། ཁུ་བ་ནི་འདོད་ཆགས་དང་རླུང་གཉིས་ཀའི་ཉེར་ལེན་དང་ལྷན་
ཅིག་བྱེད་རྐྱེན་ཡིན་པའི་དོན་གྱིས། འདོད་ཆགས་ནི་ཕོ་མོ་གཉིས་ཀའི་གསང་
བར་གནས་པའི་ཚུལ་དུ་མཐོང་སྟེ་དེ་ལས་རླུང་སྐྱེད་པའི་ཕྱིར། རྒྱུ་རྐྱེན་འབྲས་
བུ་དང་བཅས་པ་གསུམ་ག་ལུས་ཀྱི་སྨད་ན་གནས་པ་ཡིན་ལ། དོན་འདི་གནས་
དང་བྱེད་པའི་དབང་ཁོ་ན་བཙན་པ་ལས་བྱུང་བ་ཡིན་ནོ། །
གཉིས་པ་རྩ་གནས་པའི་ཚུལ་བཤད་པ་ནི། ལུས་འདི་ལ་སྲིད་པའི་རྩ་བོ་
– 38 -



ཆེ་ཞེས་པ་མིང་གིས་བཏགས་པ་ནི་རྣམ་པ་བཞིའམ་ལྔ་ཡོད་དེ། གང་ཞེ་ན་
མིག་ལ་སོགས་པའི་དབང་བོ་རྣམས་ལ་རང་རང་གི་ཡུལ་གཟུགས་ལ་སོགས་པ་
རྣམས་འཆར་བར་བྱེད་པའི་རྩ་ཉི་ཤུ་རྩ་བཞི་ནི་ཡན་ལག་གི་རླུང་ལྔའི་རྟེན་དུ་
ཀླད་པར་འཁྱིལ་བ་ཞེས་པའི་རྩ་ལ་རྒྱལ་བོ་ལྟ་བུར་སྲིད་ཅིང་འཁོར་རྩ་ཕྲན་ལྔ་
བརྒྱས་བསྐོར་ཏེ་གནས་པ་ཡིན་ནོ། །འཁོར་ལོ་དྲུག་འདྲེན་དུས་མགྲིན་པ་དང་
གཙུག་ཏོར་གྱི་འཁོར་ལོ་ཇི་ལྟར་བཅད་སྙམ་ན། གཙུག་ཏོར་གྱི་འཁོར་ལོ་ནི་
སངས་རྒྱས་ཀྱི་གཙུག་ཏོར་གྱི་རྒྱུ་ལ་དགོངས་ནས་གསུངས་པ་ཙམ་མ་གཏོགས་
དོན་སྨིན་མཚམས་སུ་ཡོད་པར་བཤད་པས་སྤྱི་བོ་བདེ་ཆེན་གྱི་འཁོར་ལོའི་ཁུངས་
སུ་གཏོགས་ལ། མགྲིན་པའི་འཁོར་ལོས་རོ་དྲུག་པོ་ལ་ལོངས་སྤྱོད་པ་ཙམ་མ་
གཏོགས་ལུས་ཀྱི་ཟུངས་སྐྱེད་པའི་ལས་བྱེད་པ་ཉུང་བའི་དོན་གྱིས་དངོས་སུ་མ་
སྨོས་པ་ཡིན་ཀྱང་ཤུགས་བསྟན་དུ། བཟའ་བཏུང་རོ་ལ་ལོངས་སྤྱོད་བྱེད་པའི་
རྩ། མགྲིན་པ་ལ་སྲིད་རྩ་ཕྲན་ལྔ་བརྒྱས་བསྐོར། ཞེས་དོན་གྱིས་ཐོབ་ཅིང་གོ་
ནུས་པ་ཡིན་ནོ། །དེ་བཞིན་དུ་བདག་འཛིན་དང་དྲན་པ་ལ་སོགས་པའི་རྟེན་
དབང་བོ་རྣམས་གསལ་བར་བྱེད་ཅིང་རྣམ་པར་ཤེས་པའི་ཚོགས་དྲུག་སྐྱེད་པའི་
རྩ་ཉི་ཤུ་རྩ་རྩ་བཞི་ནི་སྙིང་གར་ཡིད་བཟང་མ་ཞེས་བྱ་བའི་རྩ་ལ་རྒྱལ་བོ་ལྟ་བུར་
སྲིད་ཅིང་འཁོར་རྩ་ཕྲན་ལྔ་བརྒྱས་བསྐོར་ཏེ་གནས་པ་ཡིན་ནོ། །དེ་ཡང་ཡིད་
བཟང་མ་ཞེས་པ་དེ་ལས་སྒོ་ལྔའི་རྣམ་ཤེས་ཀྱི་རྒྱུ་བའི་རྩ་དམར་བོ་ཞིག་མདུན་
ཕྱོགས་སུ་ཟུག ཀུན་གཞིའི་རྣམ་ཤེས་རྒྱུ་བའི་རྩ་སེར་བོ་ཞིག་གཡས་ཕྱོགས་སུ་
ཟུག་ཡིད་ཀྱི་རྣམ་ཤེས་རྒྱུ་བའི་རྩ་སྔོན་པོ་ཞིག་གཡོན་ཕྱོགས་སུ་ཟུག ཉོན་
མོངས་བའི་ཡིད་རྒྱུ་བའི་རྩ་ལྗང་གུ་ཞིག་རྒྱབ་ཕྱོགས་སུ་ཟུག་པ་ཡོད་པར་གསུངས་
པ་ཡོད་དོ། །རང་རང་གི་ལུས་ཀྱི་ཕུང་བོ་འདི་ཉིད་ཐོག་མཐའ་བར་གསུམ་དུ་
- 39 -



ཆགས་ཤིང་འཕེལ་བར་བྱེད་པའི་རྩ་ཉི་ཤུ་བཞི་ནི་ས་བོན་འཕེལ་འཛིན་བྱེད་པའི་
རྟེན་དུ་ལྟེ་བའི་དབུས་ཀྱི་བསྟེན་པ་ཞེས་པའི་རྩ་ལ་རྒྱལ་བོ་ལྟ་བུར་སྲིད་ཅིང་
འཁོར་རྩ་ཕྲན་ལྔ་བརྒྱས་བསྐོར་ཏེ་གནས་པ་ཡིན་ནོ། །བུ་ཚ་རིགས་བརྒྱུད་མི་
ཉམས་པར་བསྐྱེད་ཅིང་འཕེལ་བར་བྱེད་པའི་རྩ་ཉི་ཤུ་རྩ་བཞི་ནི་དེ་བའི་ཁམས་
ཀྱི་རྟེན་དུ་མཚན་མར་མཚན་ཉིད་ཅན་ཞེས་པའི་རྩ་ལ་རྒྱལ་བོ་ལྟ་བུར་སྲིད་ཅིང་
འཁོར་རྩ་ཕྲན་ལྔ་བརྒྱས་བསྐོར་ཏེ་གནས་པ་ཡིན་ནོ། །དེ་ལྟར་བཤད་པའི་་༌་
འཁོར་ལོ་མགྲིན་པ་དང་བཅས་པ་ལྔའི་རྩ་ཕྲ་རགས་པ་རྣམས་ཀྱིས་རང་རང་གི་
ལྟེ་བའི་སྟེང་དང་འོག་དང་ཐད་ཀ་རྣམས་སུ་ཁམས་ཐམས་ཅད་ཀྱི་བྱ་བ་ཚུལ་
བཞིན་དུ་བྱེད་ཅིང་ཡོངས་སུ་འབྲེལ་བའི་དོན་གྱིས་ན། ལུས་ཀྱི་ཆ་ཤས་ནད་
ཟུངས་དྲི་མ་སོགས་ཇི་སྙེད་པ་ཀུན་ཀྱང་དུས་མ་ཡིན་པར་མི་གཏོང་བར་རྗེས་སུ་
འཛིན་པ་ཡིན་ནོ།
གསུམ་པ་རོ་རྐྱང་དང་འབྲེལ་བའི་རྩ་བཤད་པ་ལ་གཉིས། རོ་མ་དང་
འབྲེལ་བའི་སྲོག་རྩ་ནག་པོ་བཤད་པ་དང་། རྐྱང་མ་དང་འབྲེལ་བའི་སྲོག་རྩ་
དཀར་བོ་བཤད་པའོ། །
དང་བོ་ནི། རོ་རྐྱང་དང་འབྲེལ་བའི་རྩ་ནི་གཙོ་བོ་ལ་ནང་དུ་རྒྱུ་བའི་ཁམས་
དཀར་དམར་གྱི་དབང་གིས་དཀར་བོ་དང་ནག་པོ་གཉིས་སུ་ཡོད་པ་དེ་ལས་ཕྱི་
མ་སྲོག་པ་རྩ་ནག་པོ་ནི་ཁྲག་རྩའི་ཡལ་ག་ཐམས་ཅད་སྐྱེད་པའི་གཞི་མཆིན་པའི་
རྩ་ནས་རོ་མས་སྐྱེད་ཅིང་ཤ་ཁྲག་འཕེལ་བར་བྱེད་པའི་ཉེར་ལེན་གྱི་རྩ་ཡིན་པའི་
དོན་གྱིས་སྲོག་པ་རྩ་ཞེས་བྱ་ལ། ངོ་བོ་ནི་ཁྲག་འབའ་ཞིག་གིས་གང་བའི་ཁ་
དོག་ནག་པོ་སྦོམ་ཕྲ་མདའ་སྨྱུག་འབྲིང་བོ་ཙམ་པ་སྟེ། ཚིགས་པ་བཅུ་གསུམ་པ་
ཡན་དང་སྐེ་སྟོང་མན་གྱི་སྒལ་བའི་ནང་གཞུང་དུ་འབྱར་བའི་ཚུལ་གྱིས་གནས་
-- 40 -



པའི་སྡོང་བོ་ལྟ་བུ་ཡིན་ལ། དེ་ལས་རྐང་ལག་དང་མགྲིན་པར་ཡལ་གའི་ཚུལ་
དུ་གྱེན་ལ་གྱེས་པའི་ཤ་ཁྲག་འཕེལ་བར་བྱེད་པའི་རྩ་ཆེན་པོ་ཉི་ཤུ་རྩ་བཞི་ཡོད་པ་
ཡིན་ལ། དེ་ཡང་དོན་སྣོད་དང་ནང་དུ་འབྲེལ་བའི་སྦས་བ་ལྟ་བུའི་རྩ་ཆེན་
བརྒྱད་ནི་ཚིགས་པ་གསུམ་པའི་ཐད་ཀྱི་སྲོག་རྩ་ནག་པོ་ནས་སྙིང་དུ་འབྲེལ་བའི་
རྩ་གཅིག་དང་། གློ་བུ་གཉིས་སུ་འབྲེལ་བ་གཉིས་དང་། ཚིགས་པ་དགུ་བའི་
ཐད་ནས་མཆིན་པར་འབྲེལ་བ་གཅིག་དང་། དེ་བཞིན་དུ་བཅུ་གཅིག་པ་ནས་
མཚེར་བར་འབྲེལ་བ་གཅིག་དང་། བཅུ་གསུམ་པ་ནས་བསམ་སེར་འབྲེལ་བ་
གཅིག་དང་། བཅུ་བཞི་བ་ནས་མཁལ་མ་གཡས་གཡོན་དུ་འབྲེལ་བ་གཉིས་ཏེ་
བརྒྱད་པོ་ནི་ལུས་ཀྱི་ཕྱི་རོལ་དུ་བལྟ་བ་མི་མངོན་པའི་ཕྱིར་སྦས་བ་ལྟ་བུའི་རྩ་ཞེས་
གདགས་པ་ཡིན་ནོ། །ཕྱིའི་ཡན་ལག་དང་འབྲེལ་བའི་མངོན་པར་གསལ་པའི་རྩ་
བཅུ་དྲུག་ནི། ལུང་ལས། སྲོག་རྩའི་རྩེ་མོ་རྩེ་ནག་གཉིས། །སྙིང་ནས་བརྒྱུད་
པའི་གཉིད་ལོག་གཉིས། །རྐང་ལག་བཞི་ལ་སྲོག་པ་རྩའི། །ཡལ་ག་རྩ་ཆེན་རེ་རེ་
དང༌། ། སྙིང་ནས་འབྲེལ་བའི་འཕར་རྩ་རེ། །དེ་བཞིན་མཚན་མར་འཕར་རྩ་
གཉིས། །དེ་ལྟར་རགས་པའི་རྩ་བཅུ་དྲུག། ཅེས་པ་ལྟར་གྱི་ཕྱི་རྩ་བཅུ་དྲུག་དང་
ནང་རྩ་བརྒྱད་དེ་འབྲེལ་བས་ཤ་ཁྲག་འཕེལ་བྱེད་ཀྱི་རྩ་ཆེན་ཉེར་བཞིའོ། །རྩ་
ཆེན་དེ་དག་ལས་གྱེས་པའི་གཏར་བར་རུང་བའི་གཏར་རྩ་དོན་བདུན་འདྲེན་
ཚུལ་ལ་འགྲེལ་བྱེད་རྣམས་ཀྱི་བཞེད་ཚུལ་མི་འདྲ་བ་དུ་མ་ཡོད་མོད་ཀྱང་འདིར་
ཟུར་མཁར་བས་བཞེད་ཚུལ་ལྟར་འགོད་པའི་དབང་དུ་བྱས་ན་དེ་ཉིད་ཀྱི་སྡོམ་
ཚིག་ལས། མཚོག་གསང་སྣ་རྩེ་མཐོང་རྩ་གསུམ། །རྣ་བའི་ཕྱི་ནང་ལྗོན་ཤིང་
བཞི། །ལྟག་རྩ་ལྟག་རལ་གསེར་མདུང་དྲུག། ལྕེ་མིག་སོ་རྩ་རྩེ་ཆུང་བརྒྱད། །དེ་
ལྟར་ཉེར་གཅིག་མགོ་སྐེའོ། དཔུང་རྩ་སྒང་རྩ་དྲུག་མགོ་དང་། སྣོད་ཀ་རུ་
ཁ 41
-



ཐུང་གློ་སྙིང་འདོམ། གློ་མཆིན་མཆིན་མཁྲིས་འདོམ་རྩ་དང་། བད་མཁྲིས་
ཆུ་སེར་གཤའ་རིངས་དང་། དྲུག་འདུས་སྐྱོར་གོང་སྲིན་ལག་གི། རྒྱབ་རྩ་གཉིས་
གཉིས་ཕྲན་བུ་དྲུག། སུམ་ཅུ་རྩ་བཞི་ལག་པར་རོ། །རྐང་བ་རྩ་ཆེན་སྒབ་རྩ་དང་།
རྟ་མཐུར་བྱིན་གཞུག་བྱིན་སྐྱོག་དང་། གདོང་རྩ་ལོང་རྩ་ཡོབ་གོང་དང་། རྒྱུ་རྩ་
གཉིས་གཉིས་བཅོ་བརྒྱད་དོ། །སྦུབས་ལ་ཕོ་བའི་རྭ་གཉིས་དང༌། །ཕོ་མཚན་
འགྲམ་རྩ་གཉིས་ཏེ་བཞི། །དེ་ལྟར་བསྒྲིལ་བས་བདུན་ཅུ་བདུན། །ཞེས་པ་ལྟར་
ཡིན་ལ། གཏར་མི་རུང་བའི་གཉན་པའི་རྩ་གནད་བརྒྱ་དང་བཅུ་གཉིས་ཏེ།
གཉིས་ག་འདྲེས་པ་ཞེས་སམ་བསྡོམས་པའི་རྩ་ཕྲན་གྱི་གྲངས་ནི་བརྒྱ་དང་བརྒྱད་
ཅུ་རྩ་དགུ་ཡོད་དོ། ། དེ་རྣམས་ལས་ཕྱི་ཤ་པགས་དང་འབྲེལ་བ་ བརྒྱ་ཉི་ཤུ།
ནང་དོན་སྣོད་དང་འབྲེལ་བ་བརྒྱ་ཉི་ཤུ། བར་རུས་རྐང་དང་འབྲེལ་བ་བརྒྱ་ཉི་
ཤུ་སྟེ་བསྒྲིལ་བས་རྩ་ཕྲན་སུམ་བརྒྱ་དང་དྲུག་ཅུར་གྱེས་པ་ཡིན་ནོ། །དེ་ལས་ཀྱང་
ཕྱི་ཤ་ལྤགས་ལ་ཉིས་བརྒྱ་སོ་བཞི་དང་། ནང་དོན་སྣོད་དང་བར་རུས་རྐང་
འབྲེལ་བར་ཉིས་བརྒྱ་སོ་གསུམ་རེས་རྩ་ཕྲན་བདུན་བརྒྱ་དག་ཏུ་གྱེས་ཤིང༌། དེ་
དག་ལས་ཀྱང་ཡང་ཕྲན་དུ་གྱེས་བའི་རྩ་ནི་ལུས་འདི་ལ་དྲ་བ་ལྟ་བུར་འབྲེལ་བ་
ཡིན་ནོ། ། །
གཉིས་པ་རྐྱང་མ་དང་འབྲེལ་བའི་སྲོག་རྩ་དཀར་བོ་བཤད་པ་ནི། དེ་
ཡང་རྐྱང་མའི་ཡར་སྣས་བསྐྱེད་པའི་ཀླད་པ་ནི་རྩ་དཀར་ཐམས་ཅད་བསྐྱེད་པའི་
གཞི་རྒྱ་མཚོ་ཆེན་པོ་དང་མཚུངས་བ་དེ་ལས་རྩ་བ་ལྟ་བུར་ཁ་ཐུར་དུ་བལྟས་ནས་
ཟུག་པའི་རྩ་རྒྱུངས་བ་ནི་སྲོག་རྩ་དཀར་བོ་སྟེ་གཙོ་བོ་ཡིན་ལ། དེ་ཡང་སྦོམ་ཕྲ་
མདའ་སྨྱུག་ཙམ་ལ་ཆུའི་རང་བཞིན་གྱིས་གང་བས་མདོག་དཀར་བོ་སྟེ་ཀླད་པ་
ནས་རྩ་བ་ལྟ་བུར་སྒལ་ཚིགས་ཐམས་ཅད་ཀྱི་ནང་དུ་ཞུགས་ནས་ཇེ་ཕྲར་སོང་
- 42 -



བས་གཞུག་གུ་ཆུང་དུ་ཟད་ལ། ཤིན་ཏུ་གཉན་ཞིང་རྩ་དཀར་བོ་ཐམས་ཅད་
བསྐྱེད་པའི་གཙོ་བོ་ཡིན་པའི་དོན་གྱིས་ནི་སྲོག་པ་རྩ་ཞེས་བྱའོ། ། དེ་ལ་ཆུའི་
ཁམས་གསོ་སྐྱེད་ཀྱི་བྱ་བ་བྱེད་པའི་ཆུ་རྩྭ་རགས་པའི་དབང་དུ་བྱས་པ་བཅུ་དགུ་
ཡོད་དོ། །དེ་ཡང་གནད་ཀྱི་དབང་གིས་རླུང་སྐྱེད་པའི་རྩ་བཞི་སྙིང་དང་རྒྱུ་མ་
དང་འབྲེལ་ མཁྲིས་ པ་ བསྐྱེད་པའི་ རྩ་བཞི་གློ་ལོང་མཆིན་མཁྲིས་དང་འབྲེལ།
བད་ཀན་སྐྱེད་པའི་ རྩ་བཞི་ཕོ་མཚེར་མཁལ་ལྒང་དང་འབྲེལ། འདུས་པ་་་
བསྐྱེད་པའི་རྩ་གཅིག་བསམ་སེའུ་དང་འབྲེལ་བ་དེ་དག་ཀླད་པའི་རྗེ་ཞབས་ནས་
མགྲིན་པའི་ལམ་བརྒྱུད་དེ་འབྲེལ་བ་ཡིན་པས་དོན་སྣོད་དང་ནང་དུ་འབྲེལ་བའི་
ཆུ་རྩ་དར་གྱི་དཔྱངས་ཐག་བཅུ་གསུམ་ཞེས་བྱ་བ་སྟེ་སྦས་བ་ལྟ་བུའི་རྩའོ། །སྦུ་གུ་
ཅན་གཉིས། འཇལ་བྱེད་གཉིས། རཏྣ་གཉིས་ཏེ་ཡན་ལག་རྣམས་དང་ཕྱི་
རོལ་དུ་འབྲེལ་བའི་རི་མོ་མངོན་པའི་རྩ་དྲུག་ཅེས་སམ་ཕྱི་རྩ་ཞེས་བྱ་སྟེ་བསྒྲིལ་
བས་བྱ་བ་བྱེད་པའི་ཆུ་རྩ་བཅུ་དགུའོ། །དེ་ལས་ཆུ་རྩ་ཕྲན་བུ་མགོ་ལ་མ་འགྲམ་
གྱི་སོ་རྩ་ལྡད་བྱེད་གཉིས། ལག་པར་གྲུ་མོའི་གཉིས། མཁྲིག་མའི་གཉིས།
སྦལ་མགོ་གཉིས། སྐྱིད་ཆུ་གཉིས། སྲེ་ལོང་ཕྱི་ནང་བར་ན་གཞུང་རྩ་གཉིས།
རྟིང་ཆུ་གཉིས། མཐེ་བོ་སྤུ་སྐྱེས་རྒྱུས་པ་བིར་མགོ་གཉིས་ཏེ་བཅུ་དྲུག་ཏུ་གྱེས་
པར་བཞེད་ལ་གཞན་ཡང་གྱེས་བའི་ཆུ་རྩ་ནི་ཡོད་དོ། །
བཞི་བ་ཚེའི་རྟེན་གྱི་རྩ་བཤད་པ་ནི། ཚེའི་རྩ་ནི་མིའི་ལུས་ཀྱི་ཆ་ཤས་ ་
འགའ་ཞིག་ལ་འཕོ་ཞིང་རྒྱུ་བའི་ཚེའམ་སྲོག་ལ་རྩའི་མིང་གིས་བཏགས་པ་ནི་རྣམ་
པ་གསུམ་དུ་ཡོད་དེ། གང་ཞེ་ན་གཅིག་ནི་ཡི་གེའི་རྣམ་པ་ཅན་གྱི་ཁམས་་་
རྣམས་རེ་མོས་ཀྱིས་འཕོ་ཞིང༌། ཉ་སྟོང་གི་ཚེས་མགོ་ལུས་ཐམས་ཅད་ཁྱབ་པར་
གནས་པའི་ཚེ་རྩ་ཞིག་དང་། གཅིག་ནི་སྣའི་སྒོ་ནས་འབྱུང་བའི་དབུགས་དང་
ཡས་ 43
-



འགྲོགས་ནས་མཉམ་པའི་ཚུལ་གྱིས་རྒྱུ་བ་སྟེ། དེ་ཕྱིར་སོར་མོ་བཅུ་དྲུག་ཙམ་དུ་
ཕྱིན་ནས་སླར་ནང་དུ་འཇུག་པ་ཞིག་དང༌། གཅིག་ནི་བླ་འཁྱམས་པ་ཞེས་
འཇིག་རྟེན་ན་གྲགས་པ་དེ་དང་འདྲ་སྟེ། རྟག་ཏུ་ལག་པའི་ཆུ་རྒྱུས་ཀྱི་གསེབ་
ནས་བརྒྱུད་དེ་ཕྱི་རོལ་ཏུ་འཁྱམས་པའམ་རྒྱུ་བ་ཞིག་དང་གསུམ་མོ། །འདི་དག་
ཀུན་ཀྱང་སྲོག་གི་ཆ་ཤས་སུ་གྱུར་བ་ཡིན་པས་ན་ཚེ་ཞེས་པའི་བརྡ་སྦྱར་པ་ཡིན་
ནོ། ། །
ལྔ་བ་རྩའི་མཇུག་བསྡུ་བ་ནི། རླུང་རྣམས་དང་ཁྲག་དང་ དྭངས་མ་་་
རྣམས་དང་སྙིགས་མ་ཐམས་ཅད་རྒྱུ་བའི་བུ་ག་ཕྲ་རགས་རྣམས་ཀྱིས་ལུས་ཀྱི་ཕྱི་
ནང་ཀུན་ཏུ་འབྲེལ་བར་བྱས་པས་ལུས་འདི་ནི་ལེགས་པར་བསྐྱེད་ཅིང་ཡུན་རིང་
དུ་གནས་པར་བྱེད་པའི་དོན་གྱིས་ན་ལུས་ཀྱི་རྩ་བ་ལྟ་བུ་དང༌། ལྷག་པར་སྲོག་
གནས་པའི་རྩ་བ་ལྟ་བུ་ཡིན་པའི་ཕྱིར། རྩ་ཞེས་བྱ་བར་མིང་གིས་བཏགས་པ་
ཡིན་ནོ། །
གསུམ་པ་གཉན་པའི་གནད་བསྟན་པ་ལ་གཉིས་ཏེ། མདོར་བསྟན་པ་.
དང་། རྒྱས་པར་བཤད་པའོ། །
དང་བོ་ནི། ལུས་འདིའི་གཉན་པའི་གནད་ལ་ཤ་དང་ཚིལ་དང་རུས་པ་
དང་ཆུ་བ་དང་རྒྱུས་པ་དང་དོན་སྣོད་དང་རྩའི་གནད་དེ་རྣམ་པ་བདུན་དུ་ཡོད་
པ་ལས། མདའ་ལ་སོགས་པའི་མཚོན་འོག་ནས་འཆད་པར་འགྱུར་པའི་ ཤ་
གནད་རྣམས་སུ་ཕོག་ན་ལྷོག་ ཐབས་སུ་སྐྲངས་བར་བྱེད་ཅིང༌། རུས་པའི་ས
གནད་རྣམས་སུ་ཕོག་ན་ལྷག་པར་ཡང་ཟུག་ཆེ་བར་བྱེད་པ་དང༌། ཆུ་བ་དང་
རྒྱུས་པའི་གནད་རྣམས་སུ་ཕོག་ན་ཡན་ལག་ལ་སོགས་པ་འཇའ་བར་བྱེད་པ་
དང་། རྩ་དང་ཚིལ་དང་དོན་སྣོད་ཀྱི་གནད་རྣམས་སུ་ཕོག་ན་དེ་ཉིད་ཀྱི་རྐྱེན་
ཁ 44 -



གྱིས་སྲོག་འདོར་བར་བྱེད་པ་ཡིན་ལ། མདོར་ན་བཤད་མ་ཐག་པའི་སྡེ་ཚན་རྩ་
ཚིལ་ལ་སོགས་པ་དང་། ཆུ་རྒྱུས་དང་ཤ་རུས་ཀྱི་གནད་གསུམ་པོ་ལས་རིམ་པ་
བཞིན་དུ་ཤིན་ཏུ་གཉན་པ་དང་འབྲིང་དང་ཐ་མ་གསུམ་དུ་ངེས་པ་ཡིན་ནོ། །ཕྱི་
མས་ནི་འཆི་བར་བྱེད་པ་དང་། བར་མས་ནི་སྦྱོང་བར་བྱེད་པ་ཙམ། སྔ་མ་
ནི་གསོ་བར་དཀའ་བའི་ཕྱིར་རོ། ། དེས་ན་ལུས་ཀྱི་བྱེ་བྲག་ལས་དེ་རྣམས་ལ་
གཉན་པའི་གནད་ཅེས་བྱ་བའི་མིང་གིས་བཏགས་པ་ཡིན་ནོ། །ཞེས་བྱའོ། ། །
གཉིས་པ་རྒྱས་པར་བཤད་པ་ནི། འགྲོ་བ་མིའི་ལུས་ཀྱི་ཆ་ཤས་ཕྲ་མོ་
འགའ་ཞིག་ལ་སྲོག་ལྟར་ལྷག་པར་གནས་པའི་དོན་གྱིས་གཉན་པའི་གནད་ཅེས་
པ་མང་དུ་ཡོད་པ་རྣམས་འཁྲུལ་མེད་དུ་ངེས་བར་བྱ་བའི་ཕྱིར། རིགས་ཀྱི་སྒོ་
ནས་འདྲེན་པ་དང༌། གནས་ཀྱི་སྒོ་ནས་འདྲེན་པ་དང༌། དེ་གཉིས་ཀྱི་་་
བསྡོམས་བཤད་པ་དང་གསུམ་ལས། དང་བོ་ནི། ཤའི་གནད་ཐམས་ཅད་
བསྡོམས་ན་བཞི་བཅུ་རྩ་ལྔ། དེ་བཞིན་དུ་ཚིལ་གནད་བརྒྱད། རུས་པའི་
གནད་སུམ་ཅུ་རྩ་གཉིས་དང་། རྒྱུས་གནད་བཅུ་བཞི། དོན་སྣོད་ཀྱི་གནད་
བཅུ་གསུམ་དང་། རྩ་གནད་བརྒྱ་དང་དགུ་བཅུ་ཐམ་པ་ཡོད་དོ། །གཉིས་པ་
ནི། ཤ་ལ་སོགས་པའི་རིགས་དྲུག་པོ་དེ་མགོ་ལ་སོགས་པའི་གནས་བཞི་བོ་ལ་
དགོས་པས། མགོ་ལ་དྲུག་ཅུ་རེ་གཉིས་དང་། སྐེ་ལ་སུམ་ཅུ་སོ་གསུམ་དང་།
དགུ་བཅུ་གོ་ལྔ་བྱང་ཁོག་སྟོད་སྨད་ལ་གནས་པ་དང༌། བརྒྱ་དང་བཅུ་གཉིས་
ཡན་ལག་བཞི་བོ་ལ་གནས་པ་ཡིན་ནོ། །གསུམ་པ་ནི། དེ་གཉིས་པོ་གང་ཡང་
རུང་བ་རེ་རེ་བརྩིས་པས་གནད་ཀྱི་རྣམ་གྲངས་སུམ་བརྒྱ་དང་རྩ་གཉིས་འབྱུང་
བར་བཤད་པ་ཡིན་ཞིང་། དེ་གསུམ་ག་ཕན་ཚུན་མཐུན་བྱུང་ན་འཁྲུལ་མེད་དུ་
ངེས་པ་ཡིན་པས། བཤད་མ་ཐག་པའི་གནད་ཀྱི་རྣམ་གྲངས་སུམ་བརྒྱ་དང་རྩ་
45
-



གཉིས་པོ་དེ་ལས་རབ་ཏུ་གཉན་པ་དགུ་བཅུ་རྩ་དྲུག་ཡོད་པ་དེ་རྣམས་མཚོན་ལ་
སོགས་པའི་རྐྱེན་གྱིས་དུམ་བུར་ཆོད་པའམ་ཟིན་པ་ཙམ་གྱིས་ཀྱང་སྲོག་འདོར་
བར་བྱེད་ པས་ན་སྨན་པ་མཁས་པ་རྣམས་ཀྱིས་ ཀྱང་བཅོས་ སུ་ མེད་པ་དང༌།
དེ་འོག་ནས་འབྲིང་དུ་གཉན་པ་བཞི་བཅུ་རྩ་དགུར་བཤད་པ་དེ་རྣམས་མཚོན་
གྱིས་བཙེས་པའི་ཚེ་ན་སྨན་པ་མཁས་པ་རྣམས་ཀྱིས་བཅོས་སུ་བཏུབ་ཅིང་། མི་
མཁས་པ་རྣམས་ཀྱིས་བཅོས་ཀྱང་མི་འཚོ་བ་དང་། དེ་གཉིས་ཀྱི་ལྷག་མ་བརྒྱ་
དང་ལྔ་བཅུ་རྩ་བདུན་པོ་རྣམས་འདིར་གཉན་པའི་གནད་ཙམ་དུ་བསྟན་པ་ཡིན་
ན་ཡང་གནད་ལ་རབ་འབྲིང་དུ་མ་བཤད་པའི་ཕྱིར་དང་། མཚོན་གྱིས་ཆོད་
ཟིན་ཅིང་རྨ་བྱུང་ཡང་སྨན་པ་ཀུན་གྱིས་གསོ་བར་ནུས་པ་ཡིན་ནོ། །ཞེས་བྱའོ། །
བཞི་བ་རྒྱུ་ལམ་བུ་གའི་གནས་ལུགས་བཤད་པ་ནི། ལུས་འདི་ལ་སྲོག་
ཆེན་པོའི་རླུང་ལ་སོགས་པ་རྒྱུ་བའི་ལམ་བུ་གའི་རྒྱུན་སྲང་གི་གནས་ལུགས་ནི་ཕྱི་
ཡི་བུ་ག་དང་ནང་གི་བུ་ག་རྣམ་པ་གཉིས་ཡོད་དོ། །དེ་ལ་དང་བོ་ནང་གི་བུ་ག་ནི་
སྲོག་ཆེན་པོའི་རླུང༌རྒྱུ་བའི་བུ་ག་ རྩ་ དབུ་ མ་ ཡན་ལག་དང་ བཅས་ པ་ དང་།
ཟུངས་རྒྱུ་བའི་བུ་ག་བདུན་ལས་དང་བོ་ཕོ་བ་ནས་མཆིན་པའི་བར་དུ་ཁ་ཟས་ཀྱི་
དྭངས་མ་རྒྱུ་བའི་བུ་ག་དང་། མཆིན་པ་ནས་ཤའི་བར་དུ་ཁྲག་རྒྱུ་བའི་བུ་ག
ཁྲག་ནས་ཚིལ་བུའི་བར་དུ་ཤ་རྒྱུ་བའི་བུ་ག་རྣམས་དང༌། ཤ་ནས་རུས་པའི་
བར་དུ་ཚིལ་རྒྱུ་བའི་བུ་ག་རྣམས་དང༌། ཚིལ་ནས་རྐང་མར་བར་དུ་རུས་པ་རྒྱུ་
བའི་བུ་ག་རྣམས་དང་། རུས་པ་ནས་ཁུ་བ་དཀར་དམར་གྱི་བར་དུ་རྐང་མར་
རྒྱུ་བའི་བུ་ག་རྣམས་ཏེ་བདུན་དང་། རགས་པའི་དབང་དུ་བྱས་ན་བཤང་བ་
རྒྱུ་བའི་ལམ་ཕོ་བ་ནས་གཞང་ནག་པོའི་བར་དང་། གཅིན་པ་རྒྱུ་བའི་ལམ་ཕོ་
བ་ནས་ཆུ་སོ་ལ་ཐུག་པའི་བར་དང་། རྔུལ་རྒྱུ་བའི་བུ་ག་བ་སྤུའི་བུ་ག་རྣམས་ཏེ་
，
-- 46 -



དྲི་མའི་རྒྱུ་སྲང་གསུམ་དང་། ནམ་ཚོང་ལ་ཆ་ཤས་གཉིས་སུ་ཕྱེ་བའི་ཆུ་དང་།
ཟས་རྒྱུ་བའི་བུ་ག་སྟེ་རྒྱུ་སྲང་བཅུ་གསུམ་དུ་གནས་པ་ཡིན་ནོ། །
གཉིས་པ་ཕྱིའི་བུ་ག་ལ་མགོར་མིག་གཉིས། སྣ་བུག་གཉིས། རྣ་བ་
གཉིས། ཁ་དང་བཅས་པས་བདུན་དང༌། གསང་བར་གཤང་གཅིའི་ལམ་
གཉིས་ཏེ་སྐྱེས་བ་ལ་དགུ་དང་། དེའི་སྟེང་བུད་མེད་ལ་གསུམ་གྱིས་ལྷག་དེ་བུ་
སྣོད་ཀྱི་སྒོ་དང་། ནུ་མ་ནས་འོ་མ་འབྱུང་བའི་སྒོ་གཉིས་ཏེ་བཅུ་གཉིས་སོ། །དེ་
ལྟར་བཤད་མ་ཐག་པའི་ཕྱི་ནང་གི་བུ་ག་དེ་རྣམས་ཀྱི་དབྱིབས་ནི། ཤས་ཆེར་
ཟླུམ་ཞིང་སྦོམ་པ་དང༌། ཕྲ་ལ་རིང་བ་དང༌། ཕན་ཚུན་གཅིག་ལ་གཅིག་
འབྲེལ་བའི་ཚུལ་གྱིས་གྱེས་པ་ཡིན་ནོ། །དཔེར་ན་ཤིང་ངམ་མེ་ཏོག་གི་ལོ་མའི་
རྒྱབ་ཀྱི་རྩའི་རི་མོ་ལྟར་སྦོམ་ཕྲ་དང་རིང་ཐུང་ཅི་རིགས་པར་གྱེས་ཤིང་འབྲེལ་བ་
དག་ཏུ་གནས་པ་ཡིན་ནོ། །དེ་བས་ན་ དྭངས་ མ་ལ་ སོགས་པའི་ལུས་ཟུངས་་
མདངས་ཀྱི་མཐར་ཐུག་པ་རྣམས་མི་ཆད་པར་ཉེ་བར་འཕེལ་བར་བྱེད་པའི་སྒོ་ནི་
ནང་གི་བུ་ག་རྣམས་ཡིན་ཏེ། གལ་ཏེ་ཟས་དང་སྤྱོད་ལམ་ནད་གཞི་དང་མི་
མཐུན་པ་རླུང་ལྟ་བུ་ལ་ཡང་རྩུབ་ཅིང་བསིལ་བའི་ཟས་སྤྱོད་བསྟེན་པའི་ཚེ་ན་
རླུང་ཆེར་ལྡང་ཞིང་བད་མཁྲིས་གཉིས་ཀྱང་འཁྲུགས་པར་བྱེད་ལ། རྒྱུ་དེས་བུ་
གའི་རྒྱུ་ལམ་རྣམས་ལ་གནོད་པས་ནད་སྣ་ཚོགས་པ་བསྐྱེད་པ་ཡིན་ལ། ཅིའི་
ཕྱིར་ཞེ་ན། བུ་གའི་རྒྱུ་ལམ་ལ་གནོད་པ་དེའི་ཚེ་ན་དྭངས་མ་ལ་སོགས་པའི་
ལུས་ཟུངས་རྣམས་དང་། དྲི་མ་གསུམ་པོ་མང་དུ་འབྱུང་བའམ་ཡང་ན་འགག་
པར་འགྱུར་བ་དང་། རང་གནས་ལས་ལོག་པའི་ལམ་གཞན་དུ་འགྲོ་ཞིང་ཕན་
ཚུན་ལ་འཁྲུག་པར་བྱེད་པའི་ཕྱིར། རྒྱུ་མཚན་དེས་ན་ཟས་དང་སྤྱོད་ལམ་གྱིས་
ནད་གཞི་དང་ལུས་ཟུངས་ལ་སོགས་པ་རྣམས་ལ་གནོད་པ་མེད་པ་ནི་རང་རང་
- 47 -



གི་རྒྱུ་ལམ་གྱི་བུ་ག་རྣམ་པར་དག་པ་ཞེས་བྱ་སྟེ། ལུས་འདི་ཉིད་གནས་སྐབས་
སུ་བདེ་བར་འགྱུར་བའི་རྒྱུའི་གཙོ་བོ་ཡིན་ནོ། །ཞེས་གསུངས་སོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ལུས་ཀྱི་གནས་ལུགས་བསྟན་པའི་ལེའུ་སྟེ་བཞི་བ་རྫོགས་སོ། །ཞེས་བྱའོ། ། །
ལུས་ཀྱི་མཚན་ཉིད།
ས་བཅད་བཞི་བ་ལུས་ཀྱི་མཚན་ཉིད་བཤད་པ་ལ་གསུམ་སྟེ། ཉན་པར་
གདམས་ཤིང་མདོར་བསྟན་པ་དང་། རྒྱས་པར་བཤད་པ་དང་། ལེའུའི་
མཚན་བསྟན་པའོ། ། །
དང་བོ་ཉན་པར་གདམས་ཤིང་མདོར་བསྟན་པ་ནི། གྲུབ་པ་ལུས་ཀྱི་
གནས་ལུགས་ཇི་ལྟ་བ་བཞིན་གསུངས་ཚར་བའི་རྗེས་ཐོག་དེ་མ་ཐག་པ་དེ་ནས་
ཡང་དྲང་སྲོང་རིག་པའི་ཡེ་ཤེས་ཀྱིས་འདི་སྐད་ཅེས་གསུངས་སོ། །དེ་ཡང་ཀྱེ་
ཞེས་བོས་ནས། དྲང་སྲོང་ཆེན་པོ་ཡིད་ལས་སྐྱེས་འཁོར་དང་བཅས་པ་རྣམས་
ལེགས་པར་ཉོན་ལ་ཡིད་ལ་ཟུངས་ཤིག་དང་ངས་བཤད་པར་བྱའོ། ། ཞེས་་་་་
གདམས་ནས། གོང་དུ་གྲུབ་པ་ལུས་ཀྱི་ཆགས་ཚུལ་ལ་སོགས་པ་རྣམ་པ་བདུན་
བཤད་པའི་བཞི་བ་ལུས་ཀྱི་མཚན་ཉིད་ལ་རྣམ་པ་གཉིས་སུ་ཡོད་པ་ཡིན་ཏེ།
གནོད་བྱ་ཁམས་ཀྱི་རྣམ་པར་གཞག་པ་དང་། གནོད་བྱེད་ཉེས་པའི་རྣམ་པར་
གཞག་པའོ། །དེ་གཉིས་ཀ་ལྷན་ཅིག་འདུས་པའི་ཕུང་བོ་དེ་ལ་ལུས་ཞེས་བྱ་བའི་
རྒྱུ་མཚན་ཅི་ཡིན་སྙམ་ན། རྣམ་པར་མ་གྱུར་བའི་རང་བཞིན་དུ་གནས་པའི་
ནད་དང་ལུས་ཟུངས་དང་དྲི་མ་དང་བཅས་པའི་རྣམ་པ་གསུམ་པོ་དེ་རྣམས་ཕན་
- 48 -，



ཚུན་གཅིག་ལ་གཅིག་རྟེན་ཅིང་མེད་ན་མི་འབྱུང་བའི་ཚུལ་དུ་རག་ལས་པས།
དེ་ནི་ཐོག་མར་ལུས་ཆགས་པ་དང་། བར་དུ་གནས་པ་དང་། མཐར་འཇིག་
པོའི་དུས་ཐམས་ཅད་དུ་རྩ་བ་ལྟ་བུ་ཡིན་པའི་ཕྱིར་ལུས་ཞེས་བྱ་བ་ཡིན་ནོ། །
གཉིས་པ་རྒྱས་པར་བཤད་པ་ལ་གཉིས་ཏེ། གང་ལ་གནོད་པར་བྱ་བའི་
ཁམས་བཤད་པ་དང་། གང་གིས་གནོད་པར་བྱེད་པའི་ཉེས་པ་བཤད་པའོ། །
དང་བོ་ལ་ཡང་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །
དང་བོ་མདོར་བསྟན་པ་ནི། གནོད་བྱ་དང་གནོད་བྱེད་གཉིས་ཀྱི་དང་བོ་
གནོད་བྱ་ཁམས་ཀྱི་རྣམ་པར་གཞག་པ་ལ་ལྔ་སྟེ། གནོད་བྱའི་དབྱེ་བ་བཤད་པ་
དང་། གནོད་བྱ་སོ་སོའི་ལས་བཤད་པ། གནོད་བྱ་དེ་རྣམས་ཇི་ལྟར་འགྱུར་
བའི་རྒྱུའི་གཙོ་བོ་མེ་དྲོད་བཤད་པ་དང་། མེ་དྲོད་དེས་གནོད་བྱ་རྣམས་ཇི་
ལྟར་འགྱུར་བའི་ཚུལ་བཤད་པ་དང་། མཐར་དེ་རྣམས་ཀྱི་འབྲས་བུ་རྫོགས་པའི་
གནོད་བྱའི་དབྱེ་བ་བཤད་པ་ནི། ལུས་ཀྱི་གནོད་བྱའི་དབྱེ་བ་བཤད་པ་ལ་རྣམ་
པ་ལྔ་ཡོད་པའི་ནང་ནས་དང་བོ་དབྱེ་བ་བཤད་པ་ལའང་ཟུངས་ཀྱི་དབྱེ་བ་དང༌།
དྲི་མའི་དབྱེ་བ་གཉིས་སུ་ངེས་པ་ལས། དང་བོ་ལུས་ཟུངས་ཀྱི་དབྱེ་བ་ནི་ཟས་
ཀྱི་དྭངས་མ་དང་ཤ་དང་ཚིལ་དང་རུས་པ་དང་རྐང་མར་དང་ཁུ་བ་དང་བདུན་
དུ་བཤད་པ་ཡིན་ལ། དྲི་མའི་དབྱེ་བ་ནི། བཤང་བ་དང་། གཅི་བ་དང་།
རྡུལ་དང་སོགས་སྒྲས་སོ་སེན་དང་། བུ་ག་གཞན་རྣམས་ནས་འབྱུང་བའི་དྲི་མ་
རྣམས་བསྡུས་པ་ཡིན་ཞིང༌། འང་ཞེས་པའི་སྒྲས་ལུས་ཟུངས་རྣམས་གནོད་བྱ་
ཡིན་པར་མ་ཟད་དྲི་མ་འདི་རྣམས་གནོད་བྱའི་ཁམས་སུ་གཏོགས་པ་ཡིན་ནོ། །
གཉིས་པ་གནོད་བྱ་དེ་རྣམས་ཀྱི་ལས་བཤད་པ་ནི། གནོད་བྱ་བཅུ་བོ་དེ་
ག 49
-



ལས། དྭངས་མ་དེའི་ལས་ནི་གནོད་བྱ་གཞན་དྲུག་པོ་རྣམས་དང་། ཁྱད་
པར་དུ་ཁྲག་དེ་ཉིད་འཕེལ་བར་བྱེད་པ་དང༌། ཁྲག་གི་ལས་ནི་ལུས་ཀྱི་བརླན་
པའི་ཆ་ཕལ་ཆེར་སྐྱེད་པར་བྱེད་ཅིང་ལྷག་པར་སྲོག་འཚོ་བ་སྟེ། སེམས་ཅན་
རྣམས་ཀྱི་སྲོག་གི་རྟེན་གཙོ་བོར་བྱེད་པ་དང་། ཤའི་ལས་ནི་ལུས་ཀྱི་ཕྱི་ནང་
བར་གསུམ་ནས་འདག་ཞལ་ལྟ་བུར་གཡོགས་པར་བྱེད་པ་དང་། ཚིལ་གྱི་ལས་
ནི་ལུས་ཀྱི་ཆ་ཤས་ཀུན་སྣུམ་པར་བྱེད་པ་དང་། རུས་པའི་ལས་ནི་ཤའི་ལུས་
འདི་ཉིད་གཙོ་བོར་རྟེན་པར་བྱེད་པ་དང་། རྐང་མར་གྱི་ལས་ནི་བཅུད་ཆེན་
པོ་རོ་ཙའམ་ཁུ་བར་འགྱུར་བར་བྱེད་པ་དང༌། ཁུ་བའི་ལས་ནི་ལུས་སྤྱི་ལ་
མདངས་དང་གཞོན་དུ་མངལ་འཛིན་པའི་བྱ་བ་བྱེད་དོ། །དེ་བཞིན་དུ་བཤང་
བ་དང་གཅིན་གྱི་ལས་ནི་ནང་ཁྲོལ་གྱི་ནང་ན་གནས་ནས་ནང་ཁྲོལ་རྣམས་དང༌
རིམ་པས་ཕོ་བའི་ནང་གི་ཁ་ཟས་རྣམས་རྟེན་པར་བྱེད་ཅིང་། སྙིགས་མ་སླ་བ་
རྣམས་རྟེན་ལ་སྐ་བ་རྣམས་འདྲུལ་ཞིང་འབྱིན་པར་བྱེད་པ་སྟེ། རྡུལ་གྱི་ལས་ནི་
པགས་པ་མཉེན་པར་བྱེད་ཅིང་བ་སྤུའི་སྒོ་རྣམས་མི་འགག་པར་བརྟན་པའི་བྱ་བ་
བྱེད་དོ། །ཞེས་པའོ། ། །
གསུམ་པ་ལུས་ཀྱི་མེ་དྲོད་བཤད་པ་ལ་གཉིས། མེ་དྲོད་དངོས་བཤད་པ་
དང་། དེས་ཁ་ཟས་འཇུ་བའི་ཚུལ་བཤད་པའོ། ། དང་བོ་མེ་དྲོད་དངོས་་་་
བཤད་པ་ནི། མེ་དྲོད་ཅེས་བྱ་བ་ནི་བཟའ་བཏུང་ཐམས་ཅད་འཇུ་བར་བྱེད་པའི་
གཞི་གང་ཡིན་པ་དེ་ལ་བཏགས་པ་ཡིན་ཏེ། དེ་ཡང་འཇུ་བར་བྱེད་པའི་མཁྲིས་
པ་ཞེས་མཁྲིས་པ་རིགས་ལྔ་བོའི་ཐོག་མ་དེ་ཉིད་ལ་བཤད་པ་ཡིན་པའི་ཕྱིར།
དེ་ནི་མེ་དྲོད་འཇུ་བྱེད་ཐམས་ཅད་ཀྱི་གཙོ་བོའི་མཆོག་ཡིན་མོད་ཀྱི་དེར་མ་ཟད་
རླུང་ལ་སོགས་པའི་ནད་གསུམ་དང་། དྭངས་མ་ལ་སོགས་པའི་ལུས་ཟུངས་
– 50 -



བདུན་དང༌། བཤང་བ་ལ་སོགས་པའི་དྲི་མ་གསུམ་སྟེ། དེ་དག་ཀུན་གྱི་རང་
རང་གི་དྲོད་ཀྱི་ཆ་ཤས་རྣམས་ཀྱང་མེ་དྲོད་ཡིན་པར་ཤེས་པར་བྱ་ཞིང་། དེ་
ལྟར་བཤད་པའི་མེ་དྲོད་སྤྱི་དང་བྱེ་བྲག་ཏུ་འཇུ་བྱེད་སྟོབས་དང་ལྡན་པ་ན་དེའི་
ཡོན་ཏན་གྱིས་ནད་མེད་པ་དང་། བྱ་བ་ལ་བརྩོན་པ་དང་། གཟི་བརྗིད་དང་
མདངས་དང་ཚེ་དང་དྭངས་མ་ལ་སོགས་པའི་ལུས་ཟུངས་མེ་དྲོད་གཞན་རྣམས་
ཀྱི་སྟོབས་ཀྱང་རབ་ཏུ་འཕེལ་བར་བྱེད་པ་དང་། དེ་ཉིད་ཞུ་བ་དང་མ་ཞུ་བའི་
མཚམས་ཕོ་བའི་ནང་དུ་གནས་ནས་བཟའ་བཏུང་གང་ཟོས་པ་རྣམས་ཀྱི་དྭངས་
མ་དང་སྙིགས་མ་རྣམས་ལེགས་པར་ཕྱེ་ནས་སོ་སོར་བྱེས་ཏེ། སྙིགས་མ་རྣམས་
ཞུ་བའི་གནས་ཀྱི་ལམ་དུ་འགྲོ་བ་ཉེ་བར་བགག་པའི་སྒོ་གཏན་ལྟ་བུ་ཡིན་ནོ། །དེ་
ནས་མཁྲིས་པ་འཇུ་བྱེད་དེ་ཉིད་སྟོབས་དང་ལྡན་ན་ཞུ་ནས་དྭངས་མ་རྣམས་
བརྟན་ལ་སྙིགས་མ་རྣམས་ཐུར་དུ་འགྲོ་བ་ཡིན་ཏེ། གལ་ཏེ་འཇུ་བྱེད་སྟོབས་
ཞན་ན་ནི་ཁ་ཟས་ཟོས་པ་རྣམས་འཇུ་བར་མི་ནུས་པས་མ་སྨིན་པ་དེ་ཉིད་ཕྱིར་
བཤང་སྒོ་ནས་འབྱུང་སྟེ་འཁྲུ་བར་འགྱུར་ཞིང་། ཡང་ན་ནི་འཇུ་བྱེད་སྟོབས་
ཞན་པས་འཇུ་བ་ཡང་མ་ནུས་ལ་འཁྲུ་བ་ཡང་མ་ནུས་པ་ལས་ཕོ་བའི་ནང་དུ་སྦོ་
ཞིང་འཚིངས་བ་དག་ཀྱང་འབྱུང་བ་ཡོད་དོ། ། དཔེར་ན་ངན་རུང་སྒོ་གཏན་
བཅུག་ན་དེར་རྒྱུ་འགྲུལ་བྱ་ར་མེད་པ་བཞིན་ནོ། །དེ་བས་ན་མེ་དྲོད་སྟོབས་ཆེ་བ་
ནི་ཟས་གང་ཟོས་པའི་དྭངས་མ་སོགས་ལུས་ཟུངས་རྣམས་དང་མདངས་དང་
སྟོབས་ལ་སོགས་པ་རིམ་པས་རྒྱས་ཤིང་འཕེལ་བར་བྱེད་པའི་རྒྱུའི་གཙོ་བོ་ཡིན་ཏེ།
གལ་ཏེ་མེ་དྲོད་སྟོབས་ཞན་ན་ནི་ཟས་གང་ཟོས་པ་རྣམས་མི་འཇུ་ཞིང་། དེ་མ་
ཞུ་ན་དྭངས་མ་ལ་སོགས་པ་ལུས་ཟུངས་དང་མདངས་སྟོབས་རྣམས་རྒྱས་པར་མི་
འགྱུར་བའི་ཕྱིར་རོ། ། དེ་ལྟར་ཡིད་ལ་ངེས་པར་བྱས་ནས་ཟས་སྐོམ་དང་སྤྱོད་
- 51 -



ལམ་ཡང་ལ་དྲི་བ་མེ་དང་ཆོས་མཐུན་པ་དང་། སེ་འབྲུ་བཞི་བ་ལ་སོགས་པའི་
སྨན་དེས་འབད་དེ་རྟག་པར་མེ་དྲོད་བསྲུང་བའི་བྱ་བ་ལ་གནས་པར་གྱུར་ན་
ལུས་ཀྱི་སྟོབས་དང་ཚེ་ནི་ཡུན་རིང་དུ་གནས་པར་འགྱུར་བ་ཡིན་ནོ། །
གཉིས་ པ་ མེ་དྲོད་དེས་ ཁ་ ཟས་འཇུ་བའི་ཚུལ་བཤད་ པ་ ལ་ གསུམ་ སྟེ།
སྤྱིའི་འཇུ་ཚུལ་དང་། ཁྱད་པར་གྱི་འཇུ་ཚུལ་དང་། དེའི་ཡོན་ཏན་བཤད་
པའོ། །
དང་བོ་སྤྱིའི་འཇུ་ཚུལ་བཤད་པ་ནི། བཤད་མ་ཐག་པའི་མེ་དྲོད་དེས་ཁ་
ཟས་ཟོས་པ་རྣམས་འཇུ་བར་བྱེད་པའི་ཚུལ་ནི། ཟས་དང་སྐོམ་ཟོས་ཤིང་་
འཐུང་བ་ན་ཐོག་མར་སྲོག་གི་རླུང་གིས་བྱེད་པས་མགྲིན་པ་ནས་འཕུལ་ཞིང་ལྟོ་
བར་བཅུག་པ་དེའི་ཚེ་སྐོམ་གྱི་ཆ་ཤས་རྣམས་ཀྱིས་གོང་བུར་གནས་པ་རྣམས་
བཤིག་ཅིང་། སྣུམ་པའི་རང་བཞིན་རྣམས་ཀྱིས་མཉེན་པར་བྱེད་ལ་དེ་ཡང་མེ་
མཉམ་གྱི་རླུང་གིས་མཁྲིས་པ་འཇུ་བྱེད་མེའི་རང་བཞིན་དེ་བུས་པས་ཚ་བའི་ནུས་
པ་ཆེར་འབར་བ་དེས་ཕོ་བའི་གནས་སུ་ཉེ་བར་བཞུས་པས་འཇུ་ནུས་པ་ཡིན་ཏེ།
དཔེར་ན་ཕྱི་རོལ་དུ་ཕྲུ་པ་ལ་སོགས་པར་སྨན་བླུགས་པར་སྡུད་པ་དང་ལྡན་པའི་
མེས་བསྐོལ་ཞིང་ཞུ་བར་བྱེད་པ་ལྟར། འདིར་ཡང་དེ་བཞིན་དུ་བསྐོལ་ཞིང་
འཇུ་བར་བྱེད་པ་ཡིན་ནོ། །
གཉིས་པ་ཁྱད་པར་གྱི་འཇུ་ཚུལ་ནི། ཁ་ཟས་འཇུ་བའི་ཚུལ་དེ་ཡང་
རགས་པའི་དབང་དུ་བྱས་ན་དང་བོར་རོ་དྲུག་ཏུ་གཏོགས་པའི་ཟས་སྐོམ་གང་
དང་གང་ཟོས་པ་དེ་དག་ཐམས་ཅད་ཀྱང་ཕོ་ བའི་ གནས་སུ་སླེབས་པའི་ཚེ།
ཐོག་མར་བད་ཀན་མྱག་བྱེད་ཅེས་བྱ་བ་དག་གིས་ཞིབ་ཏུ་ཕྱག་པར་བྱེད་ཅིང་།
དེ་དག་ཀྱང་ས་ཆུའི་རང་བཞིན་ཡིན་པའི་དོན་གྱིས་རོ་ཡང་མངར་བ་ ཤས་ཆེ་
- 52 -



ཤིང་། ལུ་བ་བད་ཀན་གྱི་མཚན་ཉིད་དང་མཐུན་པར་གྱུར་ནས་བད་ཀན་མྱག་
བྱེད་དེ་དག་གི་སྟོབས་ཅུང་ཟད་སྐྱེད་པར་བྱེད་པ་དང་། བར་དུ་ཝུ་བ་ཅན་དེ་
མཁྲིས་པ་འཇུ་བྱེད་ཅེས་པའི་དྲོད་ཀྱིས་ཉེ་བར་བཞུས་པ་ལས་མེའི་ནུས་པ་རྣམ་
པར་ཚ་བ་དང་། གོང་གི་སའི་ལྷག་མའི་བྱེད་པ་ལ་བརྟེན་ནས་རོ་ཡང་སྐྱུར་པ་ཤས་
ཆེ་བར་གྱུར་པས་མཁྲིས་པ་འཇུ་བྱེད་དེ་དག་གི་སྟོབས་ཅུང་ཟད་སྐྱེད་པར་བྱེད་
ལ། འཇུ་བྱེད་ཀྱིས་བཞུས་པའི་ཁུ་བ་དེ་ཡང་ཐ་མར་མེ་དང་མཉམ་པའི་རླུང་
གིས་དྭངས་སྙིགས་སོ་སོར་ཕྱེ་བའི་ཚེ་རོ་ཡང་ཁ་བར་འགྱུར་ཏེ། དེས་རླུང་མེ་
མཉམ་གྱི་སྟོབས་ཀྱང་ཅུང་ཟད་སྐྱེད་པར་འགྱུར་རོ། །འདི་ནི་འབྲས་བུའི་སྐབས་
ལ་དགོངས་པ་ཡིན་ཏེ། རྒྱུའི་དབང་དུ་བྱས་ན་འདིར་མེ་རླུང་ཤས་ཆེ་བས་རོ་
ཚ་བ་འབྱུང་བར་རིགས་ཀྱང་། ཚ་བས་རླུང་མི་བསྐྱེད་ལ་ཁ་བས་རླུང་བསྐྱེད་
པའི་དབང་དུ་བྱས་ནས་འདི་དང་ཡན་ལག་བརྒྱད་པ་རྩ་འགྲེལ་སོགས་མཐུན་
པར་ཁ་བ་ཞེས་གསུངས་པ་ཡིན་ནོ། །
གསུམ་པ་བཞུ་ཚུལ་དེའི་ཡོན་ཏན་བཤད་པ་ནི། དེ་ལྟར་བཤད་པའི་
འབྱུང་བ་ལྔ་བོ་དང་ལྡན་པའི་ཟས་སྐོམ་ཟོས་ཤིང་འཐུངས་པའི་ཡོན་ཏན་གྱིས་ནི་
ལུས་ཀྱི་འབྱུང་བ་ལྔ་བོ་རྣམས་འཕེལ་ཞིང་རྒྱས་པར་བྱེད་དོ། །ཞེས་བྱ་བའོ། །
བཞི་བ་ཁ་ཟས་ཞུ་བ་དེའི་འགྱུར་ཚུལ་བཤད་པ་ལ་གཉིས་ཏེ། འགྱུར་
ཚུལ་རགས་པ་དང་། ཞིབ་པའོ། །དང་བོ་འགྱུར་ཚུལ་རགས་པ་ནི། དེ་ཡང་
ཇི་ལྟར་རྒྱས་པར་འགྱུར་སྙམ་ན་དེའི་འགྱུར་ཚུལ་ནི་ཕོ་བར་བད་མཁྲིས་གཉིས་
ཀྱིས་ཁ་ཟས་མྱག་ཅིང་བཞུས་པའི་ཞུ་རྗེས་ཀྱི་སྐབས་སུ་མེ་མཉམ་གྱིས་དྭངས་
སྙིགས་སོ་སོར་བྱེ་བ་ལས། སྙིགས་མ་ནི་རྒྱུ་མའི་སྟོད་ནས་ལོང་གི་ནང་དུ་སོང་
བ་སླར་ཡང་སྐ་སླ་གཉིས་སུ་བྱེ་བ་ལས། སྐ་བ་ནི་རྒྱུ་མ་ནག་པོའི་ནང་དུ་སོང་
53 —



ནས་བཤང་བར་འགྱུར་ལ། སླ་བ་ནི་ལོང་ནས་རྒྱུ་གྲོག་ཅེས་སམ་གཉེ་མའི་ནང་
དུ་སོང་བ་སྣང་བ་དང་རེག་པ་ལས་གཅིན་དུ་འགྱུར་བ་ཡིན་ནོ། །
གཉིས་པ་ཞིབ་པའི་འགྱུར་ཚུལ་ལ་གསུམ། དྭངས་མའི་འགྱུར་ཚུལ་་་
དང༌། སྙིགས་མའི་འགྱུར་ཚུལ་དང་། མདངས་ཀྱི་འགྱུར་ཚུལ་ཁྱད་པར་དུ་
བཤད་པའོ། ། །
དང་བོ་དྭངས་མའི་འགྱུར་ཚུལ་ནི། དྭངས་མ་བདུན་བརྒྱད་ཀུན་ཀྱང་
ལུས་ཟུངས་རང་རང་གི་མེ་དྲོད་ཀྱིས་སྨིན་པར་འགྱུར་བ་ཡིན་ཏེ། དེ་ཡང་
འདིར་གཙོ་ཆེ་བའི་དབང་གིས་སྨིན་ཚུལ་མེ་དྲོད་གཅིག་པུ་ལས་མ་བཤད་ཀྱང་།
དོན་ཐོག་ཏུ་ལུས་ཟུངས་རང་རང་གི་གནས་སུ་བད་མཁྲིས་རླུང་གསུམ་གའི་ལས་
མྱག་བཞུ་དྭངས་སྙིགས་འབྱེད་པའི་ཚུལ་གསུམ་ཡོད་དོ། །གལ་ཏེ་དེ་ལྟ་བུ་མེད་
ན་ཕོ་བའི་གནས་སུ་དེ་གསུམ་ག་སྟོབས་མཉམ་དུ་དགོས་པའི་ཤེས་བྱེད་མ་གྲུབ་
ཅིང་། ཡང་ན་ལུས་ཟུངས་རྣམས་ལ་དྭངས་སྙིགས་གཉིས་སུ་མ་ངེས་པར་ཐལ་
བ་དེའི་ཕྱིར་རོ། །ཁ་ཟས་ཀྱི་དྭངས་མ་ཐོག་མ་དེ་གོང་དུ་བཤད་པ་ལྟར་ཕོ་བ་
ནས་དྭངས་མ་ལེན་པའི་རྩ་དགུའི་གནས་ནས་རིམ་པར་མཆིན་པའི་རྩ་མིག་གི་
ལམ་ནས་བརྒྱུད་དེ་བསམ་སེའུའི་བར་དུ་འགྲོ་བ་ལས། ཐོག་མའི་དྭངས་མ་དེ་
ཡང་མཆིན་པའི་གནས་སུ་སླེབས་པའི་ཚེ། མཆིན་པ་ལ་གནས་པའི་བད་་་
མཁྲིས་རླུང་གསུམ་གྱི་བྱ་བ་བྱས་པ་ལ་བརྟེན་ནས་དེའི་དྭངས་མ་རྣམས་ཁྲག་
འབའ་ཞིག་ཏུ་འགྱུར་ལ། ཁྲག་གི་དྭངས་མ་དེ་ཡང་ཤའི་གནས་སུ་སོང་བའི་ཚེ་
དེའི་དྭངས་མ་དེ་རྣམས་ལས་ཤ་འབའ་ཞིག་ཏུ་འགྱུར་རོ། །དེ་བཞིན་དུ་ཤའི་
དྭངས་མ་དེ་ཚིལ་གྱི་གནས་སུ་སོང་བའི་ཚེ་དེའི་ཡང་དྭངས་མ་རྣམས་ཚིལ་དུ་
འགྱུར་ཞིང༌། ཚིལ་གྱི་དྭངས་མ་དེ་ལས་ནི་རུས་པར་འགྱུར་ལ། རུས་པའི་
= 54 -



དྭངས་མ་དེ་ལས་རྐང་མར་དུ་འགྱུར་བ་དང་། རྐང་མར་དེ་ལས་ཀྱང་ཁུ་བ་སྟེ་
ཁམས་དཀར་དམར་དུ་འགྱུར་བར་བྱེད་པ་ཡིན་ནོ། །
གཉིས་པ་སྙིགས་མའི་འགྱུར་ཚུལ་ནི། བཤད་མ་ཐག་པ་དེ་རྣམས་ཀྱི་
སྙིགས་མ་རྣམས་གང་དུ་འགྱུར་སྙམ་ན། ཁ་ཟས་ཀྱི་སྙིགས་མ་ནི་བཤང་གཅི་
ཡིན་པར་སྔར་བཤད་ཟིན་ལ། དྭངས་མ་མཆིན་པའི་གནས་སུ་འགྲོ་བ་དེའི་
སྙིགས་མ་ནི་ཕོ་བའི་བད་ཀན་མྱག་བྱེད་དེ་དང་། ཁྲག་གི་སྙིགས་མ་ནི་སྣོད་ཀྱི་
མཁྲིས་པ་དང༌། ཤའི་སྙིགས་མ་ནི་མིག་དང་རྣ་བ་ལ་སོགས་པ་བུ་ག་དགུའི་
ནང་ནས་འབྱུང་བའི་དྲི་མ་རྣམས་དང༌། ཚིལ་གྱི་སྙིགས་མ་ནི་ལུས་ཀྱི་ཞག་
དང་རྔུལ་འབྱུང་བ་རྣམས་དང༌། རུས་པའི་སྙིགས་མ་ནི་སོ་དང་སེན་མོ་དང་
བ་སྤུ་རྣམས་དང༌། རྐང་གི་སྙིགས་མ་ནི་པགས་པ་དང་བཤང་བ་དང་སྣུམ་
དང་མིག་འདག་རྣམས་དང་། ཁུ་བའི་སྙིགས་མ་ནི་ཐུར་དུ་འཛག་སྟེ་མངལ་
འཛིན་པའི་ས་བོན་དུ་རིམ་པར་འགྱུར་བ་ཡིན་ནོ། །དེ་བཞིན་དུ་སྙིགས་མ་འདི་
རྣམས་ལའང་དྭངས་སྙིགས་གཉིས་གཉིས་སུ་བྱེད་དགོས་པར་ཤེས་པར་བྱའོ། །
གསུམ་པ་མདངས་ཀྱི་འགྱུར་ཚུལ་ཁྱད་པར་དུ་བཤད་པ་ནི། དྭངས་མ་
ཐམས་ཅད་ཀྱི་ལུས་ཟུངས་བདུན་པ་ཁུ་བའི་ཡང་ དྭངས་མ་མཐར་ཕྱིན་པ་ནི་
མདངས་ཞེས་བྱ་བའི་མཆོག་དམ་པ་སྟེ། དེ་སྙིང་ལ་ལྷག་པར་གནས་པ་ཡིན་
མོད་ཀྱང་། དེའི་ནུས་པ་ལུས་ཀུན་ལ་ཁྱབ་པར་བྱེད་པ་དང༌། ཚེ་རིང་དུ་
གནས་པར་བྱེད་པའི་རྟེན་དང༌། གཟི་མདངས་ཆེ་ཞིང་བཀྲག་དང་ལྡན་པར་
བྱེད་པ་ཡིན་ནོ། །
ལྔ་བ་འབྲས་བུ་རྫོགས་པའི་དུས་བཤད་པ་ནི། དྭངས་མ་དེ་དག་གི་
འབྲས་བུའི་མཐར་ཐུག་པ་ཡོངས་སུ་རྫོགས་པའི་དུས་ནི་མཐའ་གཅིག་ཏུ་ངེས་པ་
- 55



མེད་མོད་ཀྱང་། རགས་པའི་དབང་དུ་བྱས་ན་ཟས་ཟོས་ཞིང་འཐུངས་པ་་
རྣམས་ཕོ་བའི་གནས་སུ་ཕྱེ་བ་ལས་བྱུང་བའི་དྭངས་མ་དེ་དག་ལུས་ཟུངས་ཀྱི་ཕྱི་
མ་ཁུ་བར་འགྱུར་བའི་དུས་ནི་ཞག་དྲུག་ཡིན་ཏེ། ཞག་དང་བོ་ལ་དྭངས་མ་དེ་
ཁྲག་དང་། གཉིས་པ་ལ་ཁྲག་དེ་ཉིད་ཤ་དང་། དེ་བཞིན་དུ་གསུམ་པ་ལ་ཤ་
དེ་ཉིད་ཚིལ་དང་། བཞི་བ་ལ་ཚིལ་དེ་ཉིད་རུས་པ་དང་། ལྔ་བ་ལ་རུས་པ་དེ་
ཉིད་རྐང་དང་། དྲུག་པ་ལ་རྐང་དེ་ཉིད་ཁུ་བར་འགྱུར་བ་ཡིན་ནོ། །འོན་ཀྱང་
རོ་ཙ་སྟེ་བཅུད་ཆེན་པོའི་སྨན་སྲོ་མ་ཏ་གེ་ལ་སོགས་པས་འཕྲལ་དུ་སྐད་ཅིག་ཉིད་
དང༌། གཞན་ཡང་དབང་བོ་ལག་པ་ལ་སོགས་པ་སྨན་འགའ་ཞིག་དང༌། འོ་
མ་དང་ཤ་ཁུ་སོགས་བཟའ་བཏུང་འགའ་ཡིས་ཀྱང་འཕྲལ་དུ་ཁུ་བ་བསྐྱེད་པ་
དང་། རིང་ཞིག་ལོན་ནས་བསྐྱེད་པ་སོགས་ནུས་པ་རྣོ་མྱུར་གྱི་དབྱེ་བ་བསམ་
ལས་འདས་སོ། ། སོགས་པའི་སྒྲས་བཙན་དུག་དང་དེའི་གཉེན་པོ་གཉིས་ཀས་
ཀྱང་འཕྲལ་དུ་སྐད་གཅིག་གཉིས་པར་ལས་བྱེད་ཅིང་། ཡང་སྦྱར་དུག་འགའ་
ཞིག་གི་ལས་ནི་ལོ་དུ་མ་ཞིག་ནས་བྱེད་པའང་ཡོད་ལ། ནད་འདུ་བ་ལས་
འབྱུང་བའི་ནད་ཕལ་ཆེར་ལ་གཏོང་བའི་སྨན་ཞི་བྱེད་དང་སྦྱོང་བྱེད་ཀྱི་རིམ་པ་
རྣམས་ཀྱང་ཕལ་ཆེར་ཞག་གཅིག་གི་ཁོངས་སུ་ལས་བྱེད་པར་འགྱུར་རོ། །འདི་
ལའང་སྦྱོར་བ་རྣོ་མྱུར་གྱི་ཁྱད་པར་ཤིན་ཏུ་ཆེ་ཞིང་མི་འདྲ་བ་མང་དུ་ཡོད་པར་
ཤེས་པར་བྱའོ། །
གཉིས་པ་གནོད་བྱེད་ཉེས་པ་བཤད་པ་ལ་གཉིས་ཏེ། མདོར་བསྟན་པ་
དང་། རྒྱས་པར་བཤད་པའོ། །དང་བོ་མདོར་བསྟན་པ་ནི། གནོད་བྱ་དང་
གནོད་བྱེད་ཅེས་པའི་ཟླས་ཕྱེ་བའི་ཉེས་པ་ལ་རགས་པའི་དབང་དུ་བྱས་ན་དོན་
ཚན་རྣམ་པ་བརྒྱད་ཡོད་དེ། ཉེས་པའི་དབྱེ་བ་དང་། ཉེས་པ་དེ་ཉིད་མའི་
56 -



མངལ་དུ་འགྲུབ་པའི་ཚུལ་དང་། ཉེས་པ་དེ་ཉིད་ཤས་ཆེ་ཆུང་གི་རང་བཞིན་
དང་། ཉེས་པའི་དབང་གིས་ཕོ་བའི་མེ་དྲོད་ཆེ་ཆུང་དང་། དེའི་དབང་གིས་
ལྟོ་བའི་སྲ་སྙི་དང་། ཉེས་པ་སོ་སོའི་གནས་དང༌། ཉེས་པ་རྣམས་ཀྱི་བྱེད་
ལས་དང་། ཉེས་པ་སོ་སོའི་མཚན་ཉིད་དང་བཅས་བརྒྱད་དོ། །
གཉིས་པ་རྒྱས་པར་བཤད་པ་ལ་བརྒྱད་ལས་དང་བོ་ཉེས་པའི་དབྱེ་བ་ལ་
གཉིས་ཏེ། སྤྱིའི་དབྱེ་བ་དང་། བྱེ་བྲག་གི་དབྱེ་བའོ། །དང་བོ་སྤྱིའི་དབྱེ་བ་
ནི། ཉེས་པ་ནད་གཞིའི་དབྱེ་བ་ལ་གཙོ་ཆེ་བའི་དབང་དུ་བྱས་ན། རླུང་
མཁྲིས་བད་ཀན་ཏེ་རྣམ་པ་གསུམ་དུ་ཡོད་ལ་དེའི་རྒྱུ་མཚན་ཡང་འདོད་ཆགས་ཞེ་
སྡང་གཏི་མུག་གསུམ་དུ་ངེས་པ་དང༌། ངོ་བོ་བཏང་སྙོམས་དང་ཚ་བ་དང་
བསིལ་བ་གསུམ་དུ་ངེས་པ་དང༌། དཔེ་དཔང་བོ་དང་སྔ་རྒོལ་དང་ཕྱིར་རྒོལ་
ལྟ་བུ་གསུམ་དུ་ངེས་པ་དང་། འབྲས་བུ་རྣམ་འགྱུར་གྱི་ནད་རླུང་མཁྲིས་བད་
ཀན་གསུམ་དུ་ངེས་པ་དང་། གཉེན་པོ་ས་སྨན་ཆུ་སྨན་མེ་སྨན་གསུམ་དུ་ངེས་
པའི་ཕྱིར། དེ་དག་རྣམས་ཀྱི་སྒོ་ནས་ཉེས་པ་ནད་གཞིའི་གྲངས་ཀྱང་གསུམ་ཁོ་
ནར་ངེས་པ་དང་། ཞར་ལ་རླུང་མཁྲིས་བད་ཀན་གསུམ་སྔ་ཕྱིའི་གོ་རིམ་འདི་
ལྟར་འབྱུང་བའི་རྒྱུ་མཚན་ཡང་གྲུབ་ཅིང་། ནད་གཞིའི་ཉེས་པ་དེ་གསུམ་པོ་
རང་རང་གི་གནས་དང་ལྡང་ཚད་ལས་རྣམ་པར་མ་གྱུར་བ་རང་སོར་གནས་པའི་
ཚེ་ལུས་འདི་ཉིད་ནད་མེད་ཐ་མལ་དུ་གནས་པའི་གྲོགས་བྱེད་ལ། གལ་ཏེ་རང་
གནས་དང་ལྡང་ཚད་ལས་གཞན་དུ་གྱུར་ན་ལོག་པའི་ལས་བྱས་ནས་ལུས་ཟུངས་
སོགས་གནོད་བྱ་རྣམས་ལ་འཚེ་བར་བྱེད་པས་ན་ལུས་འཇོམས་པར་འགྱུར་བའི་
རྒྱུ་ཡང་ཡིན་ནོ། །
གཉིས་པ་བྱེ་བྲག་གི་དབྱེ་བ་ནི། བཤད་མ་ཐག་པའི་ཉེས་པ་དེ་ལ་གཙོ་
- 57 –



ཆེ་བའི་དབང་དུ་བྱས་ནས་རིགས་བསྡུས་ན་རྣམ་པ་གསུམ་ཁོ་ནར་ཟད་མོད།
འོན་ཀྱང་རང་རང་གི་རིགས་འདྲ་ནང་ཚན་གྱི་དབྱེ་བ་འགའ་ཞིག་འབྱུང་སྟེ།
དེ་ཡང་རླུང་ལ་དབྱེ་ན་སྲོག་འཛིན་དང༌། གྱེན་རྒྱུ། ཁྱབ་བྱེད། མེ་མཉམ་
དང་། ཐུར་སེལ་དང་བཅས་ཏེ་རྣམ་པ་ལྔའོ། ། མཁྲིས་པའི་དབྱེ་བ་ནི་འཇུ་
བྱེད་དང༌། མདངས་བསྒྱུར། སྒྲུབ་བྱེད། མཐོང་བྱེད་དང༌། མདོག་གསལ་
བྱེད་དང་རྣམ་པ་ལྔའོ། །བད་ཀན་གྱི་དབྱེ་བ་ནི་རྟེན་བྱེད་དང་། མྱག་བྱེད་
དང༌། མྱོང་བྱེད་དང་། ཚིམ་བྱེད་དང་། འབྱོར་བྱེད་དང་བཅས་པ་སྟེ་
རྣམ་པ་ལྔའོ། །
གཉིས་པ་ཉེས་པ་དེ་ཉིད་མངལ་དུ་གྲུབ་པའི་ཚུལ་ནི། ཉེས་པ་གསུམ་པོ་
དེ་ཉིད་མངལ་དུ་གྲུབ་པའི་ཚུལ་བསྟན་པ་ནི་རང་རང་གི་ལུས་འདི་ཉིད་ཐོག་
མར་ཆགས་ཤིང་ཆེར་སྐྱེ་བའི་དང་བོ་ཕའི་ཁུ་བ་དང་མའི་ཁྲག་ཡིན་ལ། ཁུ་
ཁྲག་དེ་ཡང་ཉེས་པ་གསུམ་པོའི་རང་བཞིན་འབའ་ཞིག་ཏུ་གནས་པ་ལས་བྱུང་བ་
ཡིན་ནོ། །དེ་ཡང་དཔེར་ན་དུག་ནི་ལུས་ཅན་ཕལ་ཆེར་གྱི་སྲོག་འཕྲོག་པར་བྱེད་
པའི་རང་བཞིན་ཅན་ཡིན་ཡང་། དུག་དེ་ཉིད་ལ་བརྟེན་ཏེ་ཤིང་དེའི་ཁོངས་སུ་
གནས་པའི་སྲིན་བུ་རྣམས་ཀྱི་ལུས་དུག་གིས་སྐྱེད་པར་བྱེད་པ་བཞིན་འདིར་ཡང་
མཚུངས་པར་བལྟའོ། །
གསུམ་པ་ལུས་ཀྱི་རང་བཞིན་བཤད་པ་ནི། རང་རང་གི་ལུས་ཀྱི་རྒྱུའི་
གཙོ་བོ་ཁུ་ཁྲག་གཉིས་ཀྱི་ཉེས་པ་ཤས་ཆེ་ཆུང་དང་། དེར་མ་ཟད་མངལ་དུ་
གནས་པའི་དུས་སུ་མའི་ཟས་དང་སྤྱོད་ལམ་འགའ་ཞིག་གི་དབང་གིས་ཉེས་པ་
གསུམ་པོ་གང་ཡང་རུང་བ་ལྷག་པར་འགྱུར་ཞིང་། དེའི་དོན་གྱིས་མིའི་ལུས་ཀྱི་
རང་བཞིན་ཡང་རྣམ་པ་བདུན་དུ་ངེས་པར་འགྱུར་ཏེ་ཇི་ལྟར་ཞེ་ན། ཁུ་ཁྲག་
- 58 -



གཉིས་རླུང་ཤས་ཆེ་ཞིང་མའི་ཟས་སྤྱོད་ཀྱང་རྩུབ་ལ་ཡང་བ་ཕུལ་ཆེ་བ་ལ་བརྟེན་
ནས་སྐྱེས་པའི་མི་ནི་ལུས་བོངས་ཆུང་ཞིང༌། དེ་བཞིན་དུ་མཁྲིས་པ་ཤས་ཆེ་
བའི་རྒྱུ་དེ་རྣམས་ལས་ལུས་བོངས་འབྲིང་ལ། བད་ཀན་ཤས་ཆེ་བའི་རྒྱུ་དེས་ནི་
ལུས་བོངས་ཆེན་པོར་འབྱུང་བ་དང་། དེ་གསུམ་ག་ཆ་མཉམ་དུ་འདུས་པའི་རྒྱུ་
རྐྱེན་གྱིས་བསྐྱེད་པ་ནི་གཟུགས་ལ་སོགས་པའི་ཡོན་ཏན་མཆོག་ཏུ་གྱུར་བ་ཡིན་
ཞིང་། རླུང་མཁྲིས་གཉིས་སུ་ལྡན་པ་དང༌། བད་རླུང་གཉིས་སུ་ལྡན་པ་དང་།
བད་མཁྲིས་གཉིས་སུ་ལྡན་པའི་རྒྱུ་རྐྱེན་ལས་བྱུང་བའི་ལུས་ནི་གཟུགས་སོགས་
ཡོན་ཏན་ཀུན་དང་ལྡན་ཞིང་ནད་མེད་པར་འགྱུར་བ་ཡིན་ལ། འོན་ཀྱང་དེ་
གསུམ་པོ་སྔ་མའི་རྐྱང་བ་རྣམས་ལས་ཆེས་མཆོག་ཏུ་འགྱུར་ཞིང་འདུས་པའི་རང་
བཞིན་ཅན་ལས་ཤིན་ཏུ་མེད་པས་ན་བར་མར་འགྱུར་བ་ཡིན་ནོ། །
བཞི་བ་མེ་དྲོད་བཤད་པ་ནི། ལུས་ཀྱི་རང་བཞིན་རྣམ་པ་མི་འདྲ་བ་
བདུན་དུ་གྱུར་བ་དེ་བཞིན་དུ་ཕོ་བ་ན་གནས་པའི་མེ་དྲོད་ཀྱང་རྣམ་པ་བཞིའམ་
བདུན་དུ་འགྱུར་ཏེ། རླུང་མེ་མཉམ་སྟོབས་ཆེ་བའི་དབང་གིས་མེ་དྲོད་ཆེ་ཆུང་
མི་སྙོམས་པ་ངེས་མེད་དུ་འགྱུར་ཞིང་། མཁྲིས་པ་འཇུ་བྱེད་སྟོབས་ཆེ་བ་ལས་
ནི་མེ་དྲོད་ཤིན་ཏུ་རྣོ་བ་དང་། བད་ཀན་མྱག་བྱེད་སྟོབས་ཆེ་བའི་དབང་གིས་
མེ་དྲོད་ཆུང་བ་ཡིན་ལ། དེ་གསུམ་ག་ཆ་མཉམ་དུ་འདུས་པ་ལས་ནི་མེ་དྲོད་ཆེ་
ཆུང་རྟག་ཏུ་མཉམ་པར་འགྱུར་ཞིང་། ལྡན་པ་གསུམ་ནི་གོང་དུ་བཤད་པ་ལྟར་
ཤེས་པར་བྱའོ། །འདི་ལྟར་མ་བཤད་ན་དེ་བཞིན་ཕོ་བའི་མེ་དྲོད་ཅེས་པའི་དེ་
བཞིན་ལ་ནུས་པ་མེད་པར་འགྱུར་བས་ཤུགས་ལ་རྟོགས་པར་བྱ་བའི་དོན་ནོ། །
ལྔ་ བ་ལྟོ་ བ་ སྲ་ སྙི་བཤད་ པ་ནི། ལྟོ་ བ་ སྲ་ སྙིའི་རྣམ་ པར་ དབྱེ་བ་ནི།
ཐུར་དུ་འཁྲུ་བའི་དབང་དུ་བྱས་པ་སྟེ། རླུང་གི་འཁྲུ་སྨན་དང་ས་ཆུའི་རང་
- 59



བཞིན་ཅན་གྱི་ཁ་ཟས་ཟོས་པའི་ཚེ་ན་རླུང་གི་ཤས་ཆེ་བ་ཡིན་ན་ལྟོ་བ་སྲ་བ་ཡིན་
པས་འཁྲུ་སྨན་རྣོན་པོ་བཏང་ཡང་སྐེམས་པས་མི་འཁྲུ་ལ། མཁྲིས་པ་ཤས་ཆེ་ན་
གཤེར་བ་ཡིན་པས་སྙི་སྟེ་དོན་མེད་དུ་འཁྲུ་བས་ན། འཁྲུ་སྨན་ཤིན་ཏུ་རྟུལ་བ་
རྣམས་ཀྱིས་ཀྱང་འཁྲུ་ལ། བད་ཀན་ཤས་ཆེ་ན་ངོ་བོ་ཆུའི་རང་བཞིན་ཡིན་ཀྱང་
བྱེད་ལས་ལ་བཞུ་ཞིང་འཁྲུ་བའི་ནུས་པ་མེད་པས་སྔ་མ་གཉིས་ལ་ལྟོས་ནས་དེ་
དག་གིས་ནི་ལྟོ་བ་བར་མར་འགྱུར་ཏེ་འཁྲུ་སྨན་རྣམས་ཀྱིས་འཁྲུ་བར་ནུས་ལ།
ཞོའི་ཁ་ཆུ་སོགས་བཟའ་བཏུང་རྣམས་ཀྱིས་མི་འཁྲུ་བས་སྲ་སྙི་རན་པ་ཞེས་བྱ་ལ།
གཞན་དུ་ནི་ཉེས་པ་གསུམ་ཆ་མཉམ་དུ་འདུས་པའི་ལྟོ་བ་དེ་ཉིད་ས་སྙི་བར་
མའམ་རྣོ་རྟུལ་མཉམ་པ་ཡིན་ལ། ལྡན་པ་གསུམ་ལའང་རྣོ་རྟུལ་བར་མ་གསུམ་
དུ་ངེས་ཤིང་། ལྡན་པ་གསུམ་པོའང་ཁྱད་པར་ཤིན་ཏུ་ཆེ་བར་ངེས་དགོས་
སོ། །
དྲུག་པ་ཉེས་པའི་གནས་བཤད་པ་ནི། ལུས་ཀྱི་ཉེས་པ་རླུང་མཁྲིས་བད་
ཀན་གསུམ་པོའི་གནས་ས་ནི་སྤྱིར་ལུས་ཀྱི་ཆ་ཤས་ཤིན་ཏུ་ཕྲ་བ་དང་བཅས་པ་
ཀུན་ལ་རིས་མེད་དུ་ཁྱབ་པར་གྱུར་ཅིང་གནས་པ་ཡིན་མོད་དུ་ཟིན་ཀྱང་གཙོ་ཆེ་
བའི་དབང་དུ་བྱས་ནས་སྙིང་ག་དང་ལྟེ་བའི་འོག་མན་ཆད་དང༌། ལྟེ་བ་དང་སྙིང་
གའི་བར་དང་། སྙིང་གའི་སྟེང་སྟེ་དེ་ཡན་ཆད་ལ་མས་ནས་རིམ་བཞིན་རླུང་
མཁྲིས་བད་ཀན་གསུམ་དུ་གནས་པའོ། །
བདུན་པ་གནོད་བྱེད་ཉེས་པའི་ལས་བཤད་པ་ལ་གཉིས་ཏེ། སྤྱིའི་ལས་
དང་། བྱེ་བྲག་གི་ལས་གནས་དང་བཅས་ཏེ་བཤད་པའོ། །
དང་བོ་སྤྱིའི་ལས་ནི། ཉེས་པའི་ལས་ནི་རླུང་མཁྲིས་བད་ཀན་གྱི་དབྱེ་
བས་རྣམ་པ་གསུམ་སྟེ། དང་བོ་རླུང་གིས་དབུགས་ནི་གྱེན་དུ་འབྱིན་པ་དང༌།
- 60 -



ནང་དུ་རྔུབ་ པ་ དང༌། ལུས་ ཀྱི་འདུ་བྱེད་ བྱ་ བའི་ ཡུལ་ ལ་ བསྐྱོད་ པ་ དང་། །
ལུས་ངག་ཡིད་གསུམ་གྱི་ལས་ལ་ལོངས་སྤྱོད་ཅིང་འཇུག་པ་དང༌། བཤང་གཅི་
དང་སྣབས་ལ་སོགས་པའི་ཤུགས་འབྱིན་པ་དང་། དྭངས་མ་ལ་སོགས་པའི་
གནོད་བྱ་ལུས་ཟུངས་བདུན་པོ་རང་རང་གི་བུ་ག་རྣམས་སུ་བདེ་བར་རྒྱུ་ཞིང་
ཁྱབ་པར་བྱེད་པ་དང་། མིག་ལ་སོགས་པའི་དབང་བོ་ལྔའམ་དྲུག་རྣམས་ཀྱང་
རང་རང་གི་ཡུལ་གཟུགས་སོགས་ཉེ་བར་འཛིན་པ་གསལ་བར་བྱེད་པ་སྟེ། དེ་
རྣམས་ཀྱི་སྒོ་ནས་ལུས་འདི་ཉིད་ལ་མི་གནོད་ཅིང་རྗེས་སུ་འཛིན་པར་བྱེད་དོ། །
དེ་བཞིན་དུ་མཁྲིས་པའི་ལས་ནི་མེ་དྲོད་ལ་སོགས་པའི་ཡོན་ཏན་གྱི་དབང་གིས་
མྱུར་དུ་ཞུ་ནས་ཡང་ཡང་བཀྲེས་ཤིང་སྐོམ་ལ་ཡི་ག་བྱེ་ནས་ཟས་ལེན་ཞིང་འདོད་
པར་བྱེད་པ་དང༌། དེ་ཡང་མྱུར་དུ་འཇུ་བར་བྱེད་པ་དང་། ལུས་ཀྱི་དྲོད་དང་
གཟི་མདངས་གསལ་ལ་བྱ་བ་གང་ལ་ཡང་མི་འཇིགས་པའི་སྙིང་དཔའ་བ་དང་།
རྩོམ་པ་ཀུན་ལ་རབ་ཏུ་བཀྲ་བའི་བློ་དང་ལྡན་པར་བྱེད་པའོ། །བད་ཀན་གྱི་ལས་
ཀྱང་ལུས་དང་བློ་གཉིས་ཀ་ཆེ་ཞིང་བརྟན་པར་བྱེད་པ་དང༌། གཉིད་ལོག་པ་
ལ་དགའ་བ་དང༌། རུས་པའི་ཚིགས་རྣམས་འབྱོར་ཞིང་འབྲེལ་བར་བྱེད་པ་
དང༌། ངང་རྒྱུད་རིང་བས་བྱ་བ་ཀུན་དང་གནོད་པ་ལ་བཟོད་བསྲན་ཆེ་ཞིང་
ལུས་ཀྱི་ཕྱི་ནང་ཀུན་ཀྱང་དཀར་འཇམ་སྣུམ་པར་བྱེད་པ་ཡིན་ནོ། །འདི་གཉིས་
ཀྱི་བྱ་བ་འདི་ཡང་རང་རང་གི་རང་བཞིན་གྱི་བྱ་བ་ལས་མ་གཡོས་པ་དེས་ནི་ལུས་
རྗེས་སུ་འཛིན་པར་བྱེད་པ་ཡིན་ནོ། །
གཉིས་ པ་ བྱེ་ བྲག་ གི་ ལས་ གནས་ དང་ བཅས་ པ་ བཤད་ པ་ ལ་ གསུམ།
རླུང་བཤད་པ། མཁྲིས་པ་བཤད་པ། བད་ཀན་བཤད་པའོ། ། །
དང་བོ་རླུང་བཤད་པ་ནི། ཉེས་པ་གསུམ་པོ་སྤྱིའི་ལས་དང་གནས་་་
- 61 -



བཤད་ཚར་ནས་དེའི་ཁྱད་པར་དབྱེ་བ་ཡང་ལྔ་ལྔ་ཡོད་པའི་དང་བོ་རླུང་རིགས་
ལྔ་ལས། དང་བོ་སྲོག་འཛིན་ཞེས་བྱ་བའི་རླུང་དེ་གཙོ་བོར་སྤྱི་བོ་བདེ་ཆེན་གྱི་
འཁོར་ལོར་གནས་པ། སྲོག་ཆེན་པོའི་སྲོག་འཛིན་གྱི་རླུང་ཞེས་བྱ་བ་དོན་་
གཅིག་ལ། དེ་ཡང་རླུང་ཐམས་ཅད་ཀྱི་རྩ་བ་ཡིན་པས་ཀུན་གཞིའི་རྣམ་པར་
ཤེས་པ་ཉོན་མོངས་པའི་ཡིད་དང་ལྷན་ཅིག་པའི་གཡོ་བ་དེ་ལ་བྱ་ཞིང་། དེ་ནི་
དོན་ལ་རྩ་དབུ་མའི་སུམ་ཆ་སྟེང་ནས་སྤྱི་བོའི་བར་ཐམས་ཅད་གང་བའི་ཚུལ་
གྱིས་གནས་ཀྱང་། ལས་བྱེད་པའི་ཚུལ་ནི་གཙོ་བོར་སྤྱི་བོར་གནས་ནས་ཡུལ་གྲེ་
བ་དང་བྲང་གཞུང་དུ་རྒྱུ་ཞིང་། ཟས་སྐོམ་མིད་པ་དང་། དབུགས་རྔུབ་པ།
མཆིལ་མ་འདོར་བ་དང་། སྦྲིད་པ། སྒྲེག་པ་འབྱིན་པ་དང་། བློ་གྲོས་དང་
མིག་ལ་སོགས་པའི་དབང་བོ་གསལ་ཞིང་སེམས་མི་གཏོང་བར་རང་དང་ལྷན་
གཅིག་ཏུ་འཛིན་པར་བྱེད་པ་ཡིན་ནོ། །དཔལ་དུས་ཀྱི་འཁོར་ལོ་ལས། ཡན་
ལག་གི་རླུང་ལྔ་ཞེས་བྱ་བ་ནི། ཀླུ་དང་། རུས་སྦལ་དང་། རྩངས་པ་དང་།
གཞུ་ལས་རྒྱལ་བ་དང༌། ལྷས་བྱིན་ཏེ་ལྔ་བོ་ཀུན་ཀྱང་སྲོག་འཛིན་གྱི་ཡན་ལག་
ཡིན་པས། སྤྱི་བོ་ནས་མིག་ལ་སོགས་པའི་དབང་བོ་ལྔ་ལ་རིམ་པ་བཞིན་ཡོད་
པར་གསུངས་པས་ཀྱང་རྟོགས་པར་ནུས་སོ། །གྱེན་དུ་རྒྱུ་ཞེས་བྱ་བའི་རླུང་ནི་
ང།ཙོ་བོར་བྲང་ལ་གནས་བྱས་ནས། ཡུལ་སྣ་ལྕེ་ལྐོག་མར་རྒྱུ་ཞིང༌། ལས་ཚིག་
འབྱིན་པར་བྱེད་ལ། སྟོབས་མདངས་དང་ཁ་དོག་རྣམས་རྒྱས་པར་བྱེད་པ་
དང་། འབད་པ་དང་རྩོལ་བ་སྐྱེད་ཅིང་དྲན་པའི་དབང་བོ་གསལ་བར་བྱེད་པ་
ཡིན་ནོ། །ཁྱབ་བྱེད་ཅེས་བྱ་བའི་རླུང་ནི་གཙོ་བོར་སྙིང་ལ་ལྷག་པར་དུ་གནས་པ་
སྟེ། དེའི་ཡུལ་ནི་ལུས་ཀྱི་ཆ་ཤས་ཀུན་ལ་ཁྱབ་པར་རྒྱུ་ཞིང༌། རྐང་ལག་རྣམས་
འདེགས་པ་དང་། འཇོག་པར་བྱེད་པའི་ངང་ནས་འགྲོ་བ་དང༌། བརྐྱང་བསྐུམ་
- 62 -



དང་། ཁ་མིག་སོགས་འབྱེད་འཛུམ་ལ་སོགས་ཏེ། མདོར་ན་ལུས་ངག་ཡིད་
དང་བཅས་པའི་བྱ་བ་ཕལ་ཆེར་རླུང་འདི་ཉིད་ལ་རག་ལས་པ་ཡིན་ནོ། །ཕོ་བའི་
མེ་དང་མཉམ་དུ་འཇུག་པའི་རླུང་ནི་གཙོ་བོར་ཕོ་བར་གནས་ནས་ཡུལ་རྒྱུ་མ་ལ་
སོགས་པའི་ནང་ཁྲོལ་ཀུན་ཏུ་རྒྱུ་ཞིང་། ལས་ཁ་ཟས་རྣམས་འཇུ་བ། དྭངས་
སྙིགས་འབྱེད་ཅིང་ཁྲག་ལ་སོགས་པའི་གནོད་བྱ་གཞན་རྣམས་སྨིན་པར་བྱེད་པ་
ཡིན་ནོ། ། ཐུར་དུ་སེལ་བའི་རླུང་ནི་གཙོ་བོར་གཞང་ལ་གནས་ནས། ཡུལ་
ལོང་སྟོད་སྨད་དང༌། ལྷུང་བ་དང༌། གསང་བའི་གནས་དང་བཅས་པའི་
བརླའི་ ནང་ དུ་ རྒྱུ་ ཞིང༌། ལས་ ཁུ་ ཁྲག་ དང་། བཤང་གཅི་རྣམས་ དང་།
མངལ་ནང་ན་གནས་པའི་བུ་ལ་སོགས་པ་འབྱིན་པ་དང་། སྡོམ་པའི་བྱ་བ་
རྟོག་ཏུ་བྱེད་པ་ཡིན་ནོ། །
གཉིས་པ་མཁྲིས་པ་བཤད་པ་ནི། མཁྲིས་པ་འཇུ་བྱེད་ཅེས་བྱ་བ་ཕོ་བར་
ཟས་ཞུ་བ་དང་མ་ཞུ་བའི་བར་ན་གནས་ཤིང་། ལས་ནི་ཁ་ཟས་ཀྱི་རིགས་རིམ་
པར་ཟོས་ཤིང་འཐུངས་པ་རྣམས་རབ་ཏུ་འཇུ་བ་དང་། དྭངས་སྙིགས་ཀྱང་
ཅུང་ཟད་འབྱེད་ཅིང་ལུས་ཀྱི་དྲོད་ལྷག་པར་བསྐྱེད་པ་དང༌། དེར་མ་ཟད་
མཁྲིས་པ་ལྷག་མ་མདངས་བསྒྱུར་ལ་སོགས་པ་བཞིའི་གྲོགས་དང་སྟོབས་ཀྱང་
སྐྱེད་པར་བྱེད་དོ། །མཁྲིས་པ་མདངས་བསྒྱུར་ཞེས་བྱ་བ་ནི་མཆིན་པ་ལ་གནས་
པ་སྟེ། དེའི་ལས་ནི་ལུས་ཟུངས་བདུན་གྱི་ཐོག་མ་དྭངས་མ་དང་ལ་སོགས་པའི་
ཁོང་ནས་ཤ་སྟེ། དེ་གཉིས་པོའི་ཁ་དོག་མ་ལུས་པར་དམར་སེར་སྒྱུར་བར་བྱེད་
པའོ། །མཁྲིས་པ་སྒྲུབ་བྱེད་ཅེས་བྱ་བ་ནི་སྙིང་ལ་གནས་པ་སྟེ། དེ་དག་གི་ལས་
ནི་བསྒྲུབ་པར་བྱ་བའི་དོན་ལ་ཡིད་གཞུང་བ་དང༌། ང་རྒྱལ་བསྐྱེད་པ་དང༌།
བློ་གྲོས་དང་འདོད་པ་བསྒྲུབ་པ་ལ་བརྩོན་པར་བྱེད་པའོ། །མཁྲིས་པ་མཐོང་
- 63 -



བྱེད་ཅེས་བྱ་བ་ནི་མིག་ལ་གནས་པར་བྱས་ནས།་ ལས་ནི་ཕྱི་རོལ་གྱི་གཟུགས་
ཀྱི་བྱེ་བྲག་རྣམས་མཐོང་པར་བྱེད་པའོ། །མཁྲིས་པ་མདོག་གསལ་ཞེས་བྱ་བ་ནི།
ལུས་ཀྱི་པགས་པའི་རིམ་པ་རྣམས་ལ་གནས་ནས། ལས་ཀྱང་པགས་པའི་ཆ་
ཤས་ཡོད་དོ་ཅོག་གི་མདོག་གསལ་ཞིང་དྭངས་པར་བྱེད་པའོ། །
གསུམ་པ་བད་ཀན་བཤད་པ་ནི། བད་ཀན་རྟེན་བྱེད་ཅེས་བྱ་བ་ནི་བྲང་
ལ་གནས་པ་སྟེ། ལས་ནི་ལྷག་མ་མྱག་བྱེད་ལ་སོགས་པ་རྣམས་ཀྱི་རྟེན་བྱེད་པ་
དང༌། ཁྱད་པར་དུ་མ་འཐུངས་ཀྱང་ངོམས་པ་ལ་སོགས་པ་ཆུ་དང་མཐུན་པའི་
ལས་བྱེད་པ་ཡིན་ནོ། །བད་ཀན་མྱག་བྱེད་ཅེས་བྱ་བ་ནི་ཕོ་བའི་སྟོད་མ་ཞུ་བའི་
ཆ་ལ་གནས་ནས། ལས་ནི་ཟས་སྐོམ་མིད་པ་རྣམས་ཞིབ་མོར་མྱག་ཅིང་འདུར་
འདུར་བོར་འདུལ་བར་བྱེད་པ་ཡིན་ནོ། །བད་ཀན་མྱོང་བྱེད་ཅེས་བྱ་བ་ནི་ལྕེའི་
དབང་བོར་གནས་ནས་རོ་དྲུག་གི་བྱེ་བྲག་རྣམས་ཚོར་ཞིང་ཉམས་སུ་མྱོང་པར་
བྱེད་ པ་ ཡིན་ ནོ། ། བད་ ཀན་ ཚིམ་ བྱེད་ ཅེས་ བྱ་ བ་ནི་ མགོ་ བོར་ གནས་ ནས།
ལས་ནི་མིག་ལ་སོགས་པའི་དབང་བོ་རྣམས་རྒྱས་ཤིང་ཚིམ་པར་བྱེད་པ་ཡིན་
ནོ། །བད་ཀན་འབྱོར་བྱེད་ཅེས་བྱ་བ་ནི་ལུས་ཀྱི་ཚིགས་པའི་ཆ་ཤས་མ་ལུས་པའི་
མིག་གམ་བར་མཚམས་ཀུན་ལ་གནས་པ། ལས་ནི་ཚིགས་པ་རྣམས་ཕན་ཚུན་
འབྱོར་བར་བྱེད་ཀྱང་། དེ་རྣམས་ཀྱི་མཚམས་ལ་བརྐྱང་བ་དང་བསྐུམ་པའི་བྱ་
བ་ཡང་བྱེད་པ་ཡིན་ནོ། །དེ་ལྟར་བཤད་པའི་རླུང་མཁྲིས་བད་ཀན་གྱི་དབྱེ་བ་ལྔ་
གསུམ་བཅོ་ལྔ་བོའི་མིང་དེ་དག་ཐམས་ཅད་ཀྱང་རང་རང་གི་བྱེད་ལས་སོགས་རྒྱུ་
མཚན་ཅན་གྱི་སྒོ་ནས་བཏགས་པ་འབའ་ཞིག་ཡིན་པས་དོན་ཡང་དེ་ལྟ་བུར་ཤེས་
པར་བྱའོ། །
བརྒྱད་པ་མཚན་ཉིད་བཤད་པ་ནི། ཉེས་པའི་མཚན་ཉིད་རླུང་དང་
- 64 -



མཁྲིས་པ་དང་བད་ཀན་གསུམ་གྱི་སྒོ་ནས་ཡིན་ལ། རྣམ་པར་མ་གྱུར་བའི་རླུང་
གི་མཚན་ཉིད་ནི་རང་རང་གི་ངོ་བོ་འཇམ་པ་དང་ལྕི་བ་མ་ཡིན་པའི་རྩུབ་ཅིང་
ཡང་བ་དང༌། དྲོ་བ་སྦོམ་པ་དང༌། སྙི་བ་དང་བརྟན་པའི་ངོ་བོ་དང་བྲལ་
བས་རང་གི་རང་བཞིན་གྲང་ཞིང་ཕྲ་མོར་གནས་ལ་སྲ་བ་སྟེ་མཁྲེགས་ཤིང་གཡོ་
བའི་ངོ་བོར་གནས་པ་ཡིན་ནོ། །རྩུབ་པ་ལ་སོགས་པའི་ཟུར་དྲུག་དང་ལྡན་པའི་
མཚན་ཉིད་འདི་ནི་རླུང་གི་ཁྱད་པར་གྱི་ཆོས་ཡིན་ནོ། །
རྣམ་པར་མ་གྱུར་བའི་མཁྲིས་པའི་མཚན་ཉིད་ནི་སྐ་བ་ལས་ཅུང་ཟད་ལྡོག་
པས་སྣུམ་པ་དང་བཅས་པས་རྟུལ་བ་དང་བསིལ་བའི་རང་བཞིན་ལས་གོ་ལྡོག་
པས་རྣོ་ཞིང་ཚ་བ་དང༌། ལྕི་བ་མེད་པས་ཡང་བའི་ངོ་བོར་གནས་ཤིང་དྲི་མ་
མེད་པ་རྣམས་དང་སྐམ་པའི་ལས་མི་ལྡན་པས་དྲི་མི་ཞིམ་པ་མནམ་པར་བྱེད་པ་
དང༌། ས་ཆུའི་རང་བཞིན་གྱི་སྨན་ཟས་འགའ་ཞིག་དང་ཕྲད་པའི་ཚེ། ཐུར་
དུ་འཁྲུ་ཞིང་བཤེར་བའི་བྱེད་པ་ཡིན་ནོ། ། སྣུམ་པ་དང་བཅས་པ་ལ་སོགས་པའི་
ཟུར་བདུན་དང་ལྡན་པའི་མཚན་ཉིད་འདི་ནི་མཁྲིས་པ་ཁོ་ནའི་ཁྱད་པར་གྱི་ཆོས་
སོ། །
རྣམ་པར་མ་གྱུར་པའི་བད་ཀན་གྱི་མཚན་ཉིད་ཀྱང་། སྐ་བ་དང་ཚ་བ་
ལས་རིང་དུ་ཉམས་པས་སྣུམ་ཞིང་བསིལ་བ་དང་། ཡང་རྡོ་རྩུབ་གཡོ་རྣམས་
ཀྱིས་རང་བཞིན་དང་བྲལ་བས་ལྕི་བརྟུལ་འཇམ་བརྟན་གྱི་ངོ་བོར་གནས་ཤིང༌།
རྣམ་པ་འབྱར་བག་ཤིན་ཏུ་ཆེ་བ་བེ་སྣབས་ཅན་གྱི་ཚུལ་དུ་གནས་པ་ཡིན་ནོ། །
སྣུམ་ཞིང་བསིལ་བ་ལ་སོགས་པ་ཟུར་བདུན་དང་ལྡན་པའི་མཚན་ཉིད་འདི་ནི་
བད་ཀན་ཁོ་ནའི་ཁྱད་པར་ཡིན་པར་ཤེས་པར་བྱའོ་ཞེས་གསུངས་སོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་པོ་ཡན་ལག་་་་
- 65 -



བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ལུས་ཀྱི་མཚན་ཉིད་བསྟན་པའི་ལེའུ་སྟེ་ལྔ་བ་རྫོགས་སོ། །ཞེས་པའོ། །
ལུས་ཀྱི་ལས་དང་དབྱེ་བ།
ལུས་ཀྱི་ལས་དང་དབྱེ་བ་བཤད་པ་ལ་གསུམ་སྟེ། ཉན་པར་གདམས་པ་
དང༌། གཞུང་དོན་དངོས་བཤད་པ་དང་། ལེའུའི་མཚན་བསྟན་པའོ། །
དང་བོ་ཉན་པར་གདམས་པ་ནི། །ལུས་ཀྱི་མཚན་ཉིད་བསྟན་ཟིན་པའི་
རྗེས་ཐོག་དེ་མ་ཐག་པ་དེ་ནས་ཡང་དྲང་སྲོང་རིག་པའི་ཡེ་ཤེས་ཞེས་བྱ་བ་དེ་ཉིད་
ཀྱིས་འདི་སྐད་ཅེས་གསུངས་སོ། །དེ་ཡང་ཀྱེ་ཞེས་བོས་ནས་དྲང་སྲོང་ཆེན་པོ་
ཡིད་ལས་སྐྱེས་ལ་ སོགས་ པ་ མ་ གཡེང་བར་ཉོན་ལ་ཡིད་ལ་ཟུངས་ཤིག་ཅེས་
གདམས་པས་མཚམས་སྦྱར་བའོ། །
གཉིས་པ་གཞུང་དོན་དངོས་བཤད་པ་ལ་གཉིས་ཏེ། ལུས་ཀྱི་ལས་་་་་
བཤད་པ་དང་། ལུས་ཀྱི་དབྱེ་བ་བཤད་པའོ། །དང་བོ་ནི། དེ་ཡང་གཙོ་ཆེ་
བའི་དབང་དུ་བྱས་ནས་ལུས་ཀྱི་ལས་ཞེས་པ་དེ་ནི། སྤྱིར་ལུས་ཀྱི་ལས་དངོས་
དང༌། ལུས་ལས་བྱུང་བའི་ངག་ལས་དང་། ལུས་ལ་བརྟེན་ཅིང་གནས་པ་
ཡིད་ཀྱི་ལས་དང་རྣམ་པ་གསུམ་དུ་ཡོད་ལ། གསུམ་པོ་དེ་ཡང་ཚངས་བར་སྤྱོད་
པར་སྦྱིན་པ་གཏོང་བ་སོགས་དགེ་བ་བཅུ་དང་། དེ་ལས་ལྡོག་པ་སྲོག་གཅོད་
པ་སོགས་མི་དགེ་བ་བཅུ་དང་། གཉིས་ཀ་མ་ཡིན་པར་བཏང་སྙོམས་དང༌།
གཉིད་དང་ཉལ་བ་སོགས་ལུང་དུ་མ་བསྟན་པའི་རང་བཞིན་རྣམས་ལ་ལོངས་
སྤྱོད་པ་ཡིན་ཞིང་། བྱེ་བྲག་ཏུ་མིག་དང་རྣ་བ་ལ་སོགས་པའི་དབང་བོ་ལྔ་
རྣམས་ཀྱིས་རང་རང་གི་ཡུལ་གཟུགས་སྒྲ་དྲི་རོ་རེག་བྱ་རྣམས་དོན་དུ་འཛིན་ཅིང་
- 66 ཡཁ



ལོངས་སྤྱོད་པར་བྱེད་པ་ཡིན་ནོ། །
གཉིས་པ་ལུས་ཀྱི་དབྱེ་བ་བཤད་པ་ལ་གཉིས་ཏེ། མདོར་བསྟན་པ་དང་།།
རྒྱས་པར་བཤད་པའོ། ། དང་བོ་མདོར་བསྟན་པ་ནི། ལུས་ཀྱི་དབྱེ་བ་ཅུང་
ཟད་བརྗོད་ན། རྟེན་ཐ་དད་པའི་སྒོ་ནས་དབྱེ་བ་དང་། ན་ཚོད་ཀྱི་རིམ་པའི་སྒོ་
ནས་དབྱེ་བ་དང༌། ཁམས་ཀྱི་རང་བཞིན་གྱི་སྒོ་ནས་དབྱེ་བ་དང་། ནད་དང་
ནད་མེད་ཀྱི་སྒོ་ནས་དབྱེ་བ་དང་རྣམ་པ་བཞི་ཡོད་དོ། ། གཉིས་པ་རྒྱས་པར་
བཤད་པ་ལ་བཞི་སྟེ། རྟེན་གྱི་སྒོ་ནས། ན་ཚོད་ཀྱི་སྒོ་ནས། རང་བཞིན་གྱི་
སྒོ་ནས། ནད་ཀྱི་སྒོ་ནས་དབྱེ་བའོ། །
དང་བོ་ནི། ལུས་ལ་རྟེན་གྱི་སྒོ་ནས་དབྱེ་བ་ནི་སྐྱེས་པ་སྟེ་ཕོ། བུད་མེད་
དེ་མོ་དང༌། དེ་གཉིས་ཀར་མ་ངེས་པ་ནི་མ་ནིང་དང་གསུམ། དེ་ལ་དབྱེ་བ་
ནང་གསེས་ནི་མ་ནིང་ལ་ཕོ་མོ་གཉིས་ཀའི་མཚན་མ་ཡོད་པས་མཚན་གཉིས་པ་
དང༌། གང་ཡང་མེད་པའི་མཚན་མེད་པ་དང༌། འགྱུར་བ་མ་ནིང་ཞེས་ཟླ་
བའི་སྟོད་ལྟ་བུར་ཕོ་མཚན་དང་སྨད་དུ་མོ་མཚན་དུ་འགྱུར་བ་དང་། ཟ་མ་མ་
ནིང་ཞེས་ཕོ་མོ་གང་ཡང་འདོད་པ་ཚུལ་བཞིན་སྤྱོད་མི་ནུས་པ་དང༌། ཉམས་
པ་མ་ནིང་དང་ལྔ། གཞན་ཡང་ཕྲག་དོག་མ་ནིང་སོགས་མཐའ་ཡས་སོ། །
གཉིས་པ་ན་ཚོད་ཀྱི་སྒོ་ནས་དབྱེ་བ་ནི། ན་ཚོད་རྒན་གཞོན་གྱི་སྒོ་ནས་
དབྱེ་ན། སྐྱེས་པ་ནས་ལོ་བཅུ་དྲུག་གི་བར་ནི་བྱིས་པའམ་ཁྱེའུ་ཕྲུ་གུ་ཞེས་བྱ་ལ།
དེ་ལས་འདས་ནས་ལུས་ཟུངས་དང་དབང་བོ་དང་གཟི་མདངས་དང་སྟོབས་ལ་
སོགས་པ་འཕེལ་བར་འགྱུར་བ་ལོ་བདུན་ཅུའི་བར་དུ་དར་མ་ཞེས་བྱ་སྟེ། དེ་
ལས་ཀྱང་འདས་ནས་ལུས་ཟུངས་ལ་སོགས་པ་ཟད་པའི་འགོ་རྩམ་པའི་ཕན་ཆད་
ནི་རྒན་པོ་ཞེས་བྱ་བས་རྣམ་པ་གསུམ་ཡིན་ནོ། །འདི་ནི་ཚེ་ལོ་བརྒྱ་བའི་དུས་ལ་
- 67 –



དགོངས་ པ་ ཡིན་ ཡང༌། དོན་ ལ་ ལང་ ཚོ་ མ་ རྫོགས་ བར་ དུ་བྱིས་ པ་ དང༌།
་སྟོབས་མདངས་བྲི་བའི་འགོ་མ་རྩོམ་ཚུན་ཆད་དར་མ་དང་། དེ་ནས་རྒན་པོ་
ཞེས་བརྗོད་ན་དུས་ཀུན་ལ་སྦྱར་དུ་རུང་ངོ༌། །
གསུམ་པ་རང་བཞིན་གྱི་སྒོ་ནས་དབྱེ་བ་ལ་གཉིས་མདོར་བསྟན་པ་དང་།
རྒྱས་པར་བཤད་པའོ། །དང་བོ་མདོར་བསྟན་པ་ནི། རང་བཞིན་ཞེས་རྐང་བ་
གཅིག་སྟེ་ལུས་ལ་རང་བཞིན་གྱི་སྒོ་ནས་དབྱེ་ན། ལུས་ཀྱི་རང་བཞིན་རླུང་རྐྱང་
བ་དང༌། མཁྲིས་པ་རྐྱང་བ་དང་། བད་ཀན་རྐྱང་བ་དང་། རླུང་མཁྲིས་
གཉིས་སུ་ལྡན་པ་དང་། བད་མཁྲིས་ གཉིས་ སུ་ ལྡན་པ་དང་། བད་རླུང་
གཉིས་སུ་ལྡན་པ་དང་། གསུམ་ཀ་འདུས་པ་དང་རྣམ་པ་བདུན་ཡོད་པར་ཤེས་
པར་བྱའོ། །
གཉིས་ པ་ རྒྱས་ པར་ བཤད་ པ་ ལ་ བཞི་ སྟེ། རླུང༌ གི་ རང༌ བཞིན།
མཁྲིས་པའི་རང་བཞིན། བད་ཀན་གྱི་རང་བཞིན། ལྷག་མ་ཁ་འཕང་བའོ། །
དང་བོ་རླུང་གི་རང་བཞིན་ནི། ཁམས་ཀྱི་རང་བཞིན་གྱི་སྒོ་ནས་དབྱེ་བ་དེ་ལ་
དང་བོ་རླུང་གིས་གཙོ་ཆེར་བསྐྱེད་པའི་མི་རྣམས་ནི་གཟུགས་དབྱིབས་སྒྱུར་ཞིང་
ཤ་སྐེམས་པ་མདོག་སྔོ་བ་དང༌། སྨྲ་བ་ཤིན་ཏུ་མང་ཞིང་བསེར་བུའི་ངད་ཀྱིས་
གྲང་བ་དང་ལྷགས་པ་མི་བཟོད་ཅིང་འགྲོ་བའི་ཚེ་ཚིགས་པ་རྣམས་ལས་སྒྲ་དང་
བཅས་པ་འབྱུང་བ་དང༌། རང་བཞིན་གྱིས་ནོར་ཆུང་ཞིང་ཚེ་ཐུང་ལ་གཉིད་
ཤིན་ཏུ་སྲབ་པ་དང་། ལུས་ཀྱི་བོངས་ཆུང་ཞིང་གླུ་དང་བགོད་པ་དང་འཐབ་
མོ་དང་མདའ་ལ་སོགས་པ་གང་བྱས་ན་རླུང་འདོད་ཆགས་ཀྱི་རང་བཞིན་ཡིན་
པས་འཐད་པར་མངོན་ཞིང་མདའ་ལ་སོགས་པའི་སྒྱུ་རྩལ་ལ་ཕུལ་དུ་བྱུང་བ་ནི་
རླུང་གི་རང་བཞིན་ཅན་ཡིན་ཞིང་། ཁ་ཟས་མངར་བ་དང་། སྐྱུར་བ་དང་།
- 68 -



ཁ་བ་དང༌། ཚ་བའི་རོ་ལ་ལྷག་པར་དུ་སྲེད་པ་ཆེ་བ་སྟེ་དེ་ལྟ་བུའི་མི་དེ་ནི་བྱ་
རྒོད་དང་ཁྭ་དང་ཁྱི་དང་ཝ་ལ་སོགས་པའི་མཚན་ཉིད་དང་སྤྱོད་པ་དང་ང་རོ་
དང་ལྡན་པ་ཡིན་ནོ། །
གཉིས་པ་མཁྲིས་པའི་ རང་བཞིན་ཅན་བཤད་པ་ནི། མི་གང་ཡིན་ཡང་
མཁྲིས་པའི་རང་བཞིན་ཤས་ཆེ་བ་དེ་ནི་སྐོམ་དད་དང་བཀྲེས་ཤས་གཉིས་ཀ་ཆེ་
ཤིང་ སྐྲ་དང་ལུས་ཀུན་གྱི་མདོག་ཀྱང་སེར་ལ་བློ་རྣོ་ཞིང་ང་རྒྱལ་ཆེ་བ་དང་།
རྟག་ཏུ་རྡུལ་ཆེ་ཞིང་དྲི་ང་བ་སྟེ་མི་ཞིམ་པ་མནམ་པ་དང༌། ཚེ་རིང་ཐུང་དང༌།
ནོར་ཆེ་ཆུང་དང་། ལུས་བོངས་ཆེ་ཆུང་རྣམས་འབྲིང་བོ་ཙམ་དུ་ངེས་ལ། རོ་
མངར་ཁ་བསྐ་ཞིང་ནུས་པ་བསིལ་བའི་ཁ་ཟས་ལ་ལྷག་པར་སྲེད་པ་སྟེ། དེ་
འདྲ་བའི་མི་དེ་ནི་སྟག་དང་སྤྲེའུ་དང་གནོད་སྦྱིན་དང་བྱི་ལ་ལ་ སོགས་ པའི་
མཚན་ཉིད་དང་ལྡན་ཞིང་ང་རོ་དང་སྤྱོད་པ་རྣམས་དང་ལྡན་པ་ཡིན་ནོ། །
གསུམ་པ་བད་ཀན་གྱི་རང་བཞིན་ཅན་བཤད་པ་ནི། མི་གང་ཞིག་བད་
ཀན་གྱི་རང་བཞིན་ཅན་ནི་ལུས་བསིལ་སྟེ་དྲོད་མེད་ཅིང་། རུས་ཚིགས་རྣམས་
མི་མངོན་ཞིང་། ཤ་རབ་ཏུ་རྒྱས་ལ་ཁ་དོག་ཀྱང་དཀར་བའི་རང་བཞིན་ཅན་
དང་། གཟུགས་ཀྱི་དབྱིབས་དགྱེ་ཞིང་བཀྲེས་སྐོམ་དང་ཉོན་མོངས་པ་དང་
སྡུག་བསྔལ་དང་ངན་པ་རྣམས་ལ་བཟོད་བསྲན་ཆེ་བ་དང༌། ལུས་ཀྱི་ཤ་ཚོ་བ་
སྟེ་ཤ་ཆེ་བ་དང་། ཚེ་རིང་ཞིང་ནོར་མང་བ་དང༌། གཉིད་འཐུག་ཅིང་ཞེ་
སྡང་གི་ཚེའང་འདམ་རིང་བ་སྟེ་གཏིང་རིང་བོར་བཞག་སྟེ་འཕྲལ་དུ་གནོད་པ་ལ་
མི་བརྩོན་པ་དང༌། རང་བཞིན་གྱི་ངང་རྒྱུད་བཟང་བ་སྟེ་གཞན་ལ་ཕན་པར་
བརྩོན་ཞིང་ཚ་སྐྱུར་བསྐ་བ་དང་། ནུས་པ་རྩུབ་པའི་ཁ་ཟས་ལ་ལྷག་པར་སྲེད་
པ་སྟེ། དེ་འདྲ་བའི་མི་དེ་སེང་གེ་དང༌། མ་ཧེ་རྣམས་ཀྱི་ཁྱུའི་མཆོག་དང་།
- 69 -



གླང་བོ་ཆེ་ས་སྲུངས་དང༌། ནམ་མཁའ་ལྡིང་གི་རྒྱལ་བོ་བྱ་ཁྱུང་དང་། ཚངས་
པ་ལ་སོགས་པའི་སྤྱོད་པ་དང་སྐད་དང་མཚན་ཉིད་དང་ལྡན་པ་ཡིན་པར་ཤེས་
པར་བྱའོ། །
བཞི་བ་ལྷག་མ་རྣམས་ཁ་འཕང་བ་ནི། ལྡན་དང་འདུས་པ་འདྲེས་ལས་
ཤེས་པར་བྱ། ཞེས་པས་ལྡན་པ་གསུམ་ལའང་རླུང་མཁྲིས་དང་ལྡན་པ་ཅུང་
ཟད་ཆུང་ཞིང་། བད་རླུང་གཉིས་དང་ལྡན་པ་འབྲིང་ལ། བད་མཁྲིས་་་་
གཉིས་དང་ལྡན་པ་ནི་ཆེ་བ་ཡིན་ནོ། ། དེ་བཞིན་དུ་སྤྱོད་པ་དང་སྐད་ཀྱི་ང་རོ་
དང་བསམ་པ་ལ་སོགས་པ་རྣམས་ཀྱང་འདྲེས་པའི་རང་བཞིན་ཅན་དུ་བལྟ་་
དགོས་ཤིང་། འདུས་པ་ནི་དེ་གསུམ་གའི་མཚན་ཉིད་སོགས་འདྲེས་པ་ལས་
ཤེས་པར་བྱ་སྟེ། མི་གང་ཞིག་གཟུགས་ཧ་ཅང་སྦོམ་ཆེས་པ་སོགས་མ་ཡིན་པར་
འཚམ་ཞིང་ཁོ་ལག་རྫོགས་པ་དང་། ནད་ཉུང་བ་སོགས་མཆོག་ཏུ་གྱུར་བའི་
ཡོན་ཏན་རྣམས་དང་ལྡན་པ་ཡིན་ནོ། །བད་ཀན་གྱི་ རང་བཞིན་མཆོག་ ཏུ་་་
བཤད་པ་ནི་རྐྱང་བ་གསུམ་གྱི་དབང་དུ་བྱས་པ་ཡིན་ལ། རང་བཞིན་བདུན་
གའི་དབང་དུ་བྱས་ན། རིམ་པ་བཞིན་དུ་འདུས་པ་དང་། བད་མཁྲིས་ལྡན་
པ་དང༌། བད་རླུང་ལྡན་པ་དང་། མཁྲིས་རླུང་ལྡན་པ་དང་བད་ཀན་དང་།
མཁྲིས་པ། རླུང་རྣམས་སྔ་མ་སྔ་མ་མཆོག་ཡིན་ཞིང༌། ཕྱི་མ་ཕྱི་མ་རྣམས་ཡོན་
ཏན་མཐའ་དག་གི་སྒོ་ནས་དམན་པ་ཡིན་ནོ། །འོན་ཀྱང་འདིར་བཤད་པ་ཀུན་
ཀྱང་རགས་པའི་དབང་དུ་བྱས་པ་ཡིན་གྱི་མཐའ་གཅིག་ཏུ་མ་ངེས་ཏེ། རང་
རང་གི་སྔོན་གྱི་ལས་ཀྱི་འབྲས་བུ་དང་། བག་ཆགས་ཀྱི་ལྷག་མ་སོགས་དབང་
བཙན་པ་ཡིན་ནོ། །
བཞི་བ་ནད་ཀྱི་རང་བཞིན་གྱི་སྒོ་ནས་དབྱེ་བ་ནི། ལུས་ལ་ནད་ཡོད་མེད་
- 70 -



ཀྱི་དབང་གིས་རྣམ་པ་གཉིས་ཏེ། རྣམ་པར་མ་གྱུར་བ་ནད་མེད་པའི་ལུས་
དང༌། རྣམ་པར་གྱུར་བ་ནད་ཀྱིས་གཙེས་པའི་ལུས་སོ། །དང་བོ་རྣམ་པར་མ་
གྱུར་བ་ལུས་རང་བཞིན་དུ་བདེ་བར་གནས་པའི་ཐ་མལ་བ་དེ་ལ་རྟག་ཏུ་ནད་
མེད་བཞིན་པའི་ངང་དུ་གནས་པ་དང་། ཡུན་རིང་དུ་སྲོག་འཚོ་བར་བྱ་བའི་
ཐབས་ཟས་དང་སྤྱོད་ལམ་འཁྲུལ་བ་མེད་ཅིང་བཅུད་ཀྱིས་ལེན་པ་ལ་སོགས་པའི་
སྒོ་ནས་འབད་པར་བྱ་དགོས་ལ། གཉིས་པ་རྣམ་པར་གྱུར་བ་ནད་ཀྱིས་བཅོམ་
པའི་ལུས་དེ་ནི་སྨན་དཔྱད་ཟས་སྤྱོད་དང་རིམ་གྲོ་ལ་སོགས་པའི་སྒོ་ནས་གསོ་
བའི་ལས་ལ་འབད་པར་བྱའོ། །
གསུམ་པ་ལེའུའི་མཚན་ནི། བདུད་རྩི་ སྙིང་པོ་ཡན་ལག་བརྒྱད་ པ་་་་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་ལུས་ཀྱི་
ལས་དང་དབྱེ་བ་བསྟན་པའི་ལེའུ་སྟེ་དྲུག་པ་རྫོགས་སོ་ཞེས་པའོ། །
ལུས་ཀྱི་འཇིག་ལྟས།
བདུན་པ་ལུས་ཀྱི་འཇིག་ལྟས་བསྟན་པ་ལ་གསུམ་སྟེ། ཉན་པར་་་་་་་
གདམས་ཤིང་མདོར་བསྟན་པ་དང༌། རྒྱས་པར་བཤད་པ། ལེའུའི་མཚན་
བསྟན་པའོ། །
དང་བོ་ཉན་པར་གདམས་ཤིང་མདོར་བསྟན་པ་ནི། ལུས་ཀྱི་ལས་དང༌
དབྱེ་བ་བསྟན་ཟིན་པའི་རྗེས་ཐོག་དེ་མ་ཐག་པ་དེ་ནས་ཡང་དྲང་སྲོང་རིག་པའི་
ཡེ་ཤེས་ཀྱིས་འདི་སྐད་ཅེས་གསུངས་སོ། ། དེ་ཡང་ཀྱེ་ཞེས་བོས་ནས། དྲང་
སྲོང་ཆེན་པོ་ཡིད་ལས་སྐྱེས་ལ་སོགས་ལེགས་པར་ཉོན་ལ་ཡིད་ལ་ཟུངས་ཤིག་དང་
ངས་བཤད་པར་བྱའོ་ཞེས་གདམས་ནས། མངལ་དུ་ཆགས་པ་ལ་སོགས་པ་
- 71 -



ལུས་ཀྱི་གནས་སྐབས་ཕལ་ཆེར་བརྗོད་ཟིན་ནས། ད་ནི་ལུས་འདི་ཉིད་ཀྱི་
མཐར་འཇིག་པའི་ལྟས་བསྟན་པ་ལ་རྣམ་པ་བཞིར་ངེས་པ་ཡིན་ཏེ། གང་ཞེ་ན་
རིང་བའི་ལྟས་དང༌། ཉེ་བའི་ལྟས། མ་ངེས་པའི་ལྟས་དང༌། ངེས་པའི་
ལྟས་རྣམས་སོ། །
གཉིས་པ་རྒྱས་པར་བཤད་པ་ལ་ལྔ་སྟེ། རིང་བའི་ལྟས་དང༌། ཉེ་བའི་
ལྟས། མ་ངེས་པའི་ལྟས། ངེས་པའི་ལྟས། མཇུག་བསྡུ་བའོ། ། དང་བོ་
རིང་བའི་ལྟས་ལ་གཉིས། མདོར་བསྟན་པ་དང༌། རྒྱས་པར་བཤད་པའོ། །
དང་བོ་མདོར་བསྟན་པ་ནི། དེ་ཡང་ལུས་འཇིག་པའི་ལྟས་ལ་རྣམ་པ་
གསུམ་དུ་ཡོད་པ་ལས། དང་བོ་རིང་བའི་ལྟས་ལ་ཕོ་ཉའི་ལྟས་དང་། རྨི་ལམ་
གྱི་ལྟས་དང༌། རྣམ་འགྱུར་གྱི་ལྟས་ཏེ་རྣམ་པ་གསུམ་དུ་ཡོད་པའོ། །
གཉིས་པ་རྒྱས་པར་བཤད་པ་ལ་གསུམ་ལས། དང་བོ་ཕོ་ཉའི་ལྟས་ལ་
བཞི། ཕོ་ཉའི་རིགས་ལ་བརྟག་པ་དང༌། དུས་ལ་བརྟག་པ། ལམ་དུ་་
བརྟག་པ། ཁྱིམ་དུ་བརྟག་པའོ། ། །
དང་བོ་ཕོ་ཉའི་རིགས་ལ་བརྟག་པ་ནི། སྨན་པས་ནད་པ་བལྟ་བ་ལ་འགྲོ་
བའི་ཐོག་མར་རྟེན་ཅིང་འབྲེལ་འབྱུང་གི་སྔ་ལྟས་བཟང་ངན་འདི་རྣམས་ཤེས་
པར་བྱ་དགོས་ཏེ། དེ་ཡང་ནད་པའི་ས་ནས་ཕོ་ཉ་ཡ་མཚན་ཅན་ཞེས་བྱ་བ་མུ་
སྟེགས་ཕྱི་རོལ་བའི་བརྟུལ་ཞུགས་ལ་གནས་པའི་མིང་ཡིན་ཡང་ཕྱོགས་འདིར་དེ་
ལྟར་མི་འབྱུང་ལ། འོན་ཀྱང་དེ་དང་ཕྱོགས་འདྲ་བའི་རིགས་ཅན་འབྲུག་་་་
ལུགས་ཀྱི་རྟོགས་ལྡན་རྦད་མགོ་དང་དྭ་ཕན་རྐང་གླིང་རུས་རྒྱན་སོགས་ཐོགས་པ་
རྣམས་དང་། དགེ་སྦྱོང་སྟེ་ཤཱཀྱ་ཐུབ་པའི་རྗེས་སུ་སྤྱོད་པའི་རབ་ཏུ་བྱུང་བ་
དང་། བོད་འདིར་མངའ་བདག་ཁྲི་སྲོང་ལྡེ་བཙན་གྱི་དུས་མཆོད་གནས་སྡེ་
- 72 -



གཉིས་མིན་ཡང་དེ་དང་རིགས་མཐུན་པ་ཆ་ལུགས་བཙུན་པར་བཅོས་པའི་རང་
བཞིན་ཉིད་དང༌། སྐྱེ་བོ་ཡིན་ཡང་གཟུགས་དང་ལང་ཚོ་སྐྱོན་མེད་པར་བྱུང་བ་
རྣམས་ནི་དགེ་སྟེ། ནད་པ་དེ་ཉིད་ཚེགས་མེད་པར་གསོས་ཐུབ་པའི་རྟགས་
ཡིན་ལ། དེ་ལས་ལྡོག་པའི་བུད་མེད་མ་ནིང་དང་དམེ་ཅན་དང༌། ལུས་ཀྱི་
ཡན་ལག་དང་དབང་བོ་ཉམས་པ་ལ་སོགས་པ་དང་། བོང་བུ་དང་དྲེའུ་རྔ་
མོང་མ་ཧེ་སོགས་ཞོན་ནས་འོང་བ་རྣམས་ཀྱིས་ནད་པ་གསོ་བའི་དོནའགྲུབ་པར་
མི་འགྱུར་ཏེ་མི་དགེ་ཞིང་། གོང་གི་ཡ་མཚན་ཅན་ལ་སོགས་པ་རྣམས་དང་
རིགས་མཐུན་པའི་ཕོ་ཉ་དང་ལྡན་ཡང་། འཇིགས་ཤིང་སྐྲག་པས་ཉེན་པ་དང་།
རིངས་བས་རྟབ་རྟབ་བོར་གྱུར་པ་དང་། དེ་བཞིན་དུ་དངངས་ཤིང་དབུགས་
ཀྱིས་བརྩེགས་པ་དང༌། ལག་ཏུ་རྡོ་དང་ཤིང་དང་བོང་བ་ལ་སོགས་པ་དོན་
མེད་བཞིན་དུ་ཉེད་པ་དང་། ཐག་རིང་བོ་ནས་འབོད་ཅིང་མི་དགེ་བ་བཅུ་
ལས་ གང་ ཡང༌ རུང་ པའི་ སྡིག་ པའི་ ལས་ ལ་ ལོངས་ སྤྱོད་ ཅིང་ འོང་ པ་ དང༌།
གཞན་ཡང་ཕོ་ཉ་དེ་ཉིད་ཀྱི་མིང་བཀྲ་མི་ཤིས་པའི་རིགས་དང་མཚོན་ཆ་དང་
དབྱུག་པ་ལ་སོགས་པ་ལག་ཏུ་ཐོགས་ཤིང་མེ་ཏོག་དམར་བོ་དང༌། ལུང་མ་
བསྟན་གྱི་རྒྱན་སྣ་ཚོགས་པས་བརྒྱན་པ་དང་། ངག་གི་སྨྲ་བརྗོད་དང་གཞན་ལ་
སྨོད་ཅིང་ངུ་དངངས་ལ་སོགས་པ་བྱེད་པ་སྟེ། དེ་ལྟ་བུའི་ཕོ་ཉ་བ་ནི་མི་ཤིས་
པའི་ལྟས་ཡིན་པས་ནད་པ་གསོ་བའི་ལས་མི་འགྲུབ་པ་སྟེ་འགྲོ་བར་མི་བྱའོ། །
གཉིས་པ་དུས་ལ་བརྟག་པ་བཤད་པ་ནི། དུས་ཀྱི་རྟགས་ནི་སྨན་པ་དེ་
ཉིད་སེམས་རྩུབ་ཅིང་ཁོང་ཁྲོ་སྐྱེས་པ་དང༌། ངག་ནས་མི་ཤིས་པའི་གཏམ་སྨྲ་
བ་དང་། ཤིང་ལ་སོགས་པ་དུམ་བུར་གཅོད་ཅིང་དངོས་པོའི་གཟུགས་འགའ་
ཞིག་བཤིག་སྟེ་ཉམས་པར་བྱེད་པ་དང་། མཚུན་གཏོར་ཞེས་པ་ཕ་མེས་ཤི་བའི་
- 73 ཁ་



དོན་དུ་གཏོར་མ་འབའ་ཞིག་གཏོར་བ་དང་། དེའི་དོན་དུ་སྦྱིན་སྲེག་བྱེད་པ་
སྟེ་དེ་རྣམས་སྨན་པས་བྱེད་པའི་དུས་སུ་ཕོ་ཉ་འོངས་པའང་ནད་པ་འཆི་བའི་
ལྟས་ཡིན་ལ། གཞན་ཡང་ཚེས་དྲུག་དང་བཞི་དང་དགུ་དང་ཉི་ཟླ་གཟའ་ཟིན་
གྱི་དུས་སུ་དང༌། སྒྲ་གཅན་དང་མཇུག་རིང་ཞེས་གདོང་མཇུག་གནས་སྐར་
འཆར་བ་དང་། བྲ་ཉེ་སྐག་ལ་སོགས་པ་གཟའ་སྐར་ངན་པའི་ཉིན་ཞག་གི་
དུས་དང་མཚན་མོ་དེ་མིན་ཀྱང་ནམ་ཉིན་ཕྱེད་ལྟ་བུ་ལ་ནད་པ་གསོ་བའི་ཕྱིར་
ལམ་དུ་འཇུག་པ་ངན་པ་ཡིན་པས་སྤང་པར་བྱའོ། །
གསུམ་པ་ལམ་དུ་ཞུགས་པའི་བརྟག་པ་ན། གནས་གང་དུ་ཕོ་ཉ་འོངས་
པ་དེ་ནད་པའི་མཚན་ཉིད་དམ་རང་བཞིན་ལ་བརྟེན་པའི་ཚེ་གཟུགས་སྒྲ་ལ་
སོགས་པ་མི་ཤིས་པའི་རྣམ་པར་སྨྲ་བ་དང་། མི་ཤིས་པ་མཐོང་བར་གྱུར་ན་
སྨན་པས་ནད་པ་གསོ་བའི་ཕྱིར་འགྲོ་བར་མི་བྱའོ་ཞེས་པ་ལྟར། ནད་པ་འགའ་
ཞིག་གསོ་བའི་དོན་དུ་ཕོ་ཉ་དང་བཅས་ཏེ་འགྲོ་བའི་ཚེ་ལམ་དུ་ཐག་པ་སོགས་
ཆད་པ་དང་། དངོས་པོ་འགའ་ཞིག་མེས་ཚིག་པ་དང་། རྫ་མ་ལ་སོགས་པ་
ཁ་ཅིག་ཆག་པ་དང༌། མི་འགའ་ཞིག་ངུ་བ་དང་། བསད་དོ་བཅོམ་མོ་ཞེས་
སོགས་ཀྱི་སྨྲེ་སྔགས་སྨྲ་བ་ཐོས་པ་དང་མཐོང་བ་དང༌། བྱི་ལ་དང་སྤྲེའུ་དང་
སྲམ་དང་སྦྲུལ་ལ་སོགས་པས་ལམ་བཅད་ཅིང་། གཞན་ཡང་བཀྲ་མི་ཤིས་པའི་
མཚན་མ་ཅན་གང་མཐོང་བར་གྱུར་ཀྱང་ངན་ཏེ་ནད་པ་མི་འཚོ་བའི་ལྟས་ཡིན་
ནོ། །དེ་རྣམས་ལས་ལྡོག་པ་དགེ་བ་དང་ཤིས་པའི་ལྟས་འབྲུ་དང་ཞོ་ལ་སོགས་
པའི་ སྒྲས་ ཆང་ དང་ རིན་ པོ་ ཆེ་ ལ་ སོགས་ པས་ སྣོད་ ཡོངས་ སུ་ གང་ བ་ དང་།
དྲིལ་བུ་དང་མར་མེ་དང་མེ་ཏོག་དང་འབྲས་ཡོས་དང་ཟན་དང་ལྷའི་སྐུ་དང་
ལུས་ཀྱི་རྒྱན་གོས་དཀར་བོ་དང་། ཆོས་ལ་སྤྱོད་པ་དང་རྒྱལ་མཚན་བསྒྲེང་བ་
- 74 --



དང་། མེ་འབར་བ་དང༌། ་ རྟ་ལུག་དང་བ་ལང་སོགས་པའི་སྒྲས་བུད་མེད་
མཛེས་མ་རྣམས་ཕྲུ་གུ་དང་བཅས་པར་གནས་སུ་འགྲོ་བ་དང་། དེ་ལ་སོགས་
པའི་ ཡིད་ དུ་འོང་ཞིང་བཀྲ་ ཤིས་ པའི་ སྒྲའམ་ བཟའ་ བ་ དང་ བཏུང་ བ་ དང་། །
རྒྱན་རྣམ་པ་སྣ་ཚོགས་པ་སྟེ། དེ་དག་རྣམས་ལམ་དུ་འགྲོ་བའི་ཚེ་མཐོང་བའམ་
ཐོས་པའམ། ཡང་ན་ནད་པའི་ཁྱིམ་དུ་འཇུག་པ་ལ་ཉེ་བའི་ཚེ་ན་ཡང་རུང་སྟེ་
མཐོང་ཐོས་སུ་གྱུར་བ་དེ་དག་ནི་དགེ་ཞིང་བཀྲ་ཤིས་པའི་ལྟས་བཟང་པོ་ནད་པ་
བདེ་བླག་ཏུ་སོས་པར་འགྱུར་བའི་མཚན་ཉིད་ཅན་ཡིན་ནོ། །
བཞི་བ་ཁྱིམ་དུ་བརྟག་པ་ནི། སྨན་པ་དེ་ཉིད་ནད་པའི་ཁྱིམ་ནང་དུ་འཇུག་
པའི་ཚེ་ཞོ་ཕྲུམ་ལ་སོགས་པ་བཀྲ་ཤིས་པའི་རྫས་དང་ནས་དང་འབྲས་སོགས་འབྲུ་
སྣ་ཚོགས་དང༌། སོགས་སྒྲས་རིན་པོ་ཆེ་དང༌། རྒྱུན་བཟང་བོ་ལ་སོགས་པ་
རྣམས་ཁྱིམ་ནས་ཕྱིར་འབྱུང་བ་དང་། དྲི་ཞིམ་པོ་དང་ལྡན་པའི་རླུང་འཇམ་པོ་
དལ་གྱིས་རྒྱུ་བ་མེད་ཅིང་མེ་ཤི་བའི་ཤུལ་གྱི་ཐལ་བ་དང༌། རྗེ་མ་ལ་སོགས་པའི་
སྣོད་འགའ་ཞིག་ཆག་པའི་རྣམ་པ་མཐོང་བ་ཡང་ངན་ཞིང་མི་དགེ་སྟེ། ནད་པ་
དེ་ཉིད་མི་འཚོ་བའི་སྔ་ལྟས་ཡིན་པས་སྤང་བར་བྱའོ། །
གཉིས་པ་རྨི་ལམ་གྱི་ལྟས་བཤད་པ་ལ་གསུམ་སྟེ། ངན་པའི་རྨི་ལམ་དང་།
རྨི་ལམ་རྨི་བའི་རྒྱུ་མཚན། བཟང་བའི་རྨི་ལམ་བཤད་པའོ། །
དང་བོ་ངན་པའི་རྨི་ལམ་བཤད་པ་ནི། མི་གང་ཞིག་ནད་ཀྱིས་མནར་
བའི་རྨི་ལམ་དུ་བྱི་ལ་དང་སྤྲེའུ་དང་སྟག་དང་ཝ་དང་རོ་ལ་སོགས་པ་ལ་རང་ཉིད་
ཀྱིས་ཞོན་པར་རྨིས་ན་འཆི་བདག་གི་ཞགས་པས་ཟིན་པའི་རྟགས་ཡིན། དེ་
བཞིན་དུ་མ་ཧེ་དང་རྟ་དང་ཕག་དང་བོང་བུ་དང་རྔ་མོང་རྣམས་ལ་གཅེར་བུར་
ཞོན་ནས་གཤིན་རྗེ་གནས་པའི་ས་ལྷོའི་ཕྱོགས་སུ་འགྲོ་བར་རྨིས་པས་འཆི་བར་
- 75 -



འགྱུར་ཞིང་ནད་པ་རང་ཉིད་ ཀྱི་སྤྱི་བོར་འོད་མ་ལ་ སོགས་ པའི་ ལྕག་ མའམ།
སྡོང་བོའི་རིགས་སྐྱེས་ཏེ་བྱ་ཚང་བཅས་སམ། ཏཱ་ལའི་སྡོང་བོ་དང༌། ཚེར་མ་
ཅན་གྱི་ཤིང་ལ་སོགས་པ་སྙིང་གར་སྐྱེས་པའམ། སྙིང་ནས་པདྨ་ཕྱི་རོལ་དུ་ཕྱུང་
བ་ དང་། ཡང་ ན་ གཡང་ དུ་ ལྷུང་ བ་ དང་། དུར་ ཁྲོད་ དུ་ ཉལ་ བ་ དང་། །
མགོ་བོ་ཆག་པ་དང༌། བྱ་རོག་དང༌། ཡི་དྭགས་དང༌། སྨེ་ཤ་ཅན་རྣམས་
ཀྱིས་ཡོངས་སུ་བསྐོར་བ་དང་། རྐང་ལག་གི་པགས་པ་ས་ལ་ལྷུང་བ་དང་།
སླར་ཡང་མའི་མངལ་དུ་འཇུག་པ་དང་། ཆུས་ཁྱེར་བ་དང་། འདམ་དུ་བྱིང་
བ་དང༌། ཉ་ཆེན་པོའི་ཁར་མིད་པ་དང༌། ལྕགས་དང་གསེར་དངུལ་མང་བོ་
རྙེད་པ་དང་། ཚོང་དང་འཐབ་མོ་གཉིས་ཀ་ཕམ་པ་དང༌། བྲོ་བའི་ཁྲལ་
འདེད་པ་དང་། བག་མ་ལེན་པ་དང་། གཅེར་བུ་འདུག་པ་དང་། སྐྲ་དང་
ཁ་སྤུ་བྲེགས་པ་དང་། རང་གི་གཉེན་བཤེས་སྔར་ཤི་བའི་གཤིན་པོ་རྣམས་དང་
ལྷན་ ཅིག་ ཏུ་ ཆང་འཐུང་ཞིང་ཡང་ན་དེས་ཐུར་ལ་འདྲུད་པར་བྱེད་པ་ དང༌།
ལུས་ལ་གོས་དམར་བོ་དང་། ཕྲེང་བ་དམར་བོས་བརྒྱན་པ་དང་། དེ་དང་
འདྲ་བའི་གཤིན་པོ་དག་དང་ལྷན་ཅིག་ཏུ་གར་བྱེད་པ་སྟེ། དེ་ལ་སོགས་པ་
བཀྲ་མི་ཤིས་པའི་མཚན་མ་རྨི་ལམ་དུ་བྱུང་བའི་ནད་པ་དེ་དག་ནི་འཆི་བདག་གི་
དབང་དུ་སོང་བའི་ལྟས་ཡིན་ལ། །ནད་མེད་རྣམས་ལ་རྨིས་ཀྱང་མི་ཤིས་པ་སླད་
ནས་འབྱུང་བས་ཤེས་པར་བྱའོ། །
གཉིས་པ་རྨི་ལམ་འབྱུང་བའི་རྒྱུ་མཚན་བཤད་པ་ནི། གོང་དུ་མི་དགེ་
བའི་རྨི་ལམ་འབྱུང་བར་བཤད་པ་ནད་པ་དཔེར་མཚོན་ན་དེ་ལ་སོགས་ཏེ་རྨི་
ལམ་གྱི་རྣམ་པ་མི་འདྲ་བ་མི་བཟང་བ་དེ་དྲག་པོ་འཇིགས་སུ་རུང་ཞིང་བཀྲ་མི་
ཤིས་པར་མཐོང་བ་དེ་དག་ཐམས་ཅད་ཀྱང་གང་ལས་འབྱུང་སྙམ་ན་ཡིད་ལ་
- 76 -



སོགས་པའི་རྣམ་པར་ཤེས་པའི་ཚོགས་བརྒྱད་རྣམས་སྙིང་གར་འཇུག་ཅིང་་་་་
གཞན་དུ་རྒྱུ་བའི་བུ་ག་ཡོད་པ་དེ་རྣམས་རླུང་ལ་སོགས་པའི་ནད་ཀྱིས་བཀག་
པའི་ཕྱིར་མ་རུངས་པ་མཐོང་བར་འགྱུར་ཞིང་། དེ་འདྲ་བའི་རྨི་ལམ་རྒྱུན་དུ་
རྨི་བའི་ནད་པ་རྣམས་ནི་རིང་བོ་མ་ལོན་པར་འཆི་བར་འགྱུར་ཏེ། ཡིད་འཇུག་
པའི་བུ་ག་ནད་ཀྱིས་བཀག་པའི་ཕྱིར་རོ། །དེས་ན་རྨི་ལམ་མི་བཟང་བ་དེ་ལྟ་བུ་
ནད་པ་རྣམས་ལ་ལྟ་ཅི་སྨོས། ནད་མེད་པ་རྣམས་ལ་རྨིས་ཀྱང་མི་ཤིས་པར་
འགྱུར་ཞིང་། དེའི་རྗེས་ཐོག་དེ་མ་ཐག་པར་བཟང་བོ་འགའ་ཞིག་རྨིས་ན་
མཐའ་གཅིག་ཏུ་ངན་པར་མ་ངེས་ལ། དཀར་ཕྱོགས་ཀྱི་རིམ་གྲོ་དང་བསམ་
གཏན་སྒོམ་པ་ལ་སོགས་པའི་དབང་གིས་ཉེས་པ་ལས་ཐར་པར་འགྱུར་བ་ཡང་
ཡིན་ནོ། ། དེ་ལྟར་བཤད་པའི་རྨི་ལམ་ངན་པ་ཕལ་ཆེ་བ་རྣམས་དང་། འཆད་
འགྱུར་གྱི་རྨི་ལམ་འདི་དག་ཀུན་ཀྱང་རྣམ་པ་དྲུག་གི་སྒོ་ནས་ངེས་པར་བྱ་བ་སྟེ།
དེ་ཡང་ཉིན་གུང་མིག་གིས་མཐོང་བ་དང་། རིགས་མཐུན་དུ་རྨིས་པ་དང་།
རྣ་བས་ཐོས་པའི་སྒྲ་དང་མཚུངས་པར་རྨིས་པ་དང་། བདེ་བ་ལ་སོགས་པ་
འགའ་ཞིག་རང་གི་རིག་པའི་ཚུལ་གྱིས་ཉམས་སུ་མྱོང་བ་དང་མཐུན་པར་རྨིས་པ་
དང་། ལྷ་ལ་འདོད་པའི་དོན་གྲུབ་པར་གསོལ་བ་བཏབ་པ་དང་རྗེས་སུ་མཐུན་
པར་རྨིས་པ་དང༌ གང་རྨིས་པ་དེ་ཉིད་ཕྱི་ནས་ངེས་པར་འགྲུབ་པར་འགྱུར་
བ་དང་། ཡིད་འཇུག་པའི་བུ་ག་ནད་ཀྱིས་བཀག་པ་ལས་བྱུང་བ་དང་རྣམ་པ་
དྲུག་ཡིན་ནོ། །དེ་དག་ཐམས་ཅད་ལས་གང་ཡང་རུང་བ་མཚན་སྟོད་དེ་སྲོད་ལ་
རྨིས་ན་ནི་གཉིད་གཞན་གྱིས་བར་ཆོད་ཅིང་བརྗེད་ངས་སུ་འགྱུར་བའི་ ཕྱིར་་
བཟང་ངན་གང་གི་འབྲས་བུ་འབྱུང་བ་མེད་ཅིང་། ནམ་ཕྱེད་ལའང་དེ་དང་ཆ་
མཐུན་ལ། ཐོ་རངས་ཀྱི་མཇུག་ཏུ་རྨི་ལམ་གང་ཡང་རུང་བ་མཐོང་བ་དང་། དེ་
- 77 -



ནས་སླར་གཉིས་ཀྱི་བར་མ་ཆོད་པ་དང་། རྗེས་སུ་མ་གྱུར་བར་ཡིད་ལ་གསལ་བར་
གནས་ན་གང་རྨིས་ཀྱི་འབྲས་བུ་ངེས་པ་ཉིད་དུ་འབྱིན་པའོ། །
གསུམ་པ་ བཟང་བའི་རྨི་ ལམ་ བཤད་ པ་ནི། བཟང་བའི་རྨི་ལམ་ནི།
མི་གང་གི་རྨི་ལམ་དུ་ཚངས་པ་དང་བརྒྱ་བྱིན་ལ་སོགས་པའི་ལྷ་དང་། མ་ཧེ་ཁྱུ་
རྣམས་ཀྱི་མཆོག་ཏུ་གྱུར་བ་དང་། དམ་པའི་ཆོས་ཀྱི་ངང་ཚུལ་ལ་གནས་པའི་
སྐྱེས་བུ་དམ་པ་རྣམས་དང་། སྙན་གྲགས་ཀྱིས་ཕྱོགས་ཀུན་ཁྱབ་པ་དང་ལྡན་
པའི་རྒྱལ་བོ་ལ་སོགས་པ་རྣམས་དང་། མེ་ཆེན་པོ་འབར་བཞིན་པ་དང༌། དྲི་
མ་མེད་པའི་མཚོ་དང་ལུས་ལ་ཁྲག་དང་མི་གཙང་བའི་རང་བཞིན་བྱུགས་པ་
དང༌། གོས་དཀར་བོ་དྲི་མ་མེད་པ་གྱོན་པ་དང༌། འཕན་དང་གདུགས་དང་
རྒྱལ་མཚན་བསྒྲེང་བ་དང༌། ཤིང་གི་འབྲས་བུ་ཁམ་བུ་སྟར་ག་སོགས་རྙེད་པ་
དང་། རི་བོ་མཐོ་བོ་དང་ཁང་བཟང་གི་རྩེ་དང་། འབྲས་བུ་དང་བཅས་པའི་
ཤིང་ལ་འཛེགས་པ་དང༌། སེང་གེ་དང་གླང་ཆེན་དང་རྟ་དང་བ་ལང་སོགས་
ལ་ཞོན་པ་དང༌། ཆུ་བོ་ཆེན་པོ་དང་རྒྱ་མཚོ་ལས་བརྒལ་བ་དང་བྱང་ཤར་གྱི་
ཕྱོགས་སུ་འགྲོ་བ་དང་། ཉམ་ང་བའི་ས་བཙོན་རའམ་མུན་པའི་གནས་ལས་
ཐར་བ་དང་། རང་གིས་དགྲ་བོ་ཕམ་པར་བྱས་པ་དང་། ལྷ་དང་ཕ་མ་ལ་
སོགས་པས་བསྟོད་ཅིང་མཆོད་པར་བྱེད་པ་སྟེ། དེ་ལ་སོགས་པ་བཀྲ་ཤིས་པའི་
རྨི་ལམ་རྣམས་ཀྱི་ནང་ནས་གང་ཡང་རུང་བ་རྨིས་ཤིང་མཐོང་བའི་མི་དེ་ནི་ཚེ་
རིང་ཞིང་ནད་མེད་པ་དང་། ནོར་དང་ལོངས་སྤྱོད་མང་དུ་རྙེད་པར་འགྱུར་
བའི་ལྟས་ཡིན་པར་ཤེས་པར་བྱའོ། །
གསུམ་པ་རྣམ་འགྱུར་གྱི་ལྟས་བཤད་པ་ནི། རྣམ་འགྱུར་གྱི་ལྟས་མི་་་
འགའ་ཞིག་ནད་མེད་ཐ་མལ་དུ་གནས་པ་ཞིག་ཡིན་ཡང་ལུས་ངག་གི་རྣམ་པར་
- 78 -



འགྱུར་བ་ལས་རྗེས་སུ་དཔག་ནས་རིང་བོ་མ་ལོན་པ་ནས་འཆི་བར་འགྱུར་བའི་
སྔ་ལྟས་རྣམས་གསལ་བོར་བསྟན་པར་བྱ་སྟེ། དེ་ཡང་རྒྱུ་མེད་དུ་སྨན་པ་དང་
སྨན་དང་བླ་མ་མཛའ་བཤེས་རྣམས་ལ་སྡང་བར་བྱེད་པའམ། དེ་བཞིན་དུ་རྒྱུ་
ཅི་ཡང་མེད་པར་སྐབས་སུ་ཡིད་གཞུང་པ་སྟེ་རང་བཞིན་དང་སྤྱོད་པ་བཟང་
ཞིང་། ལུས་དང་བཞིན་རས་གློ་བུར་དུ་མཛེས་ཤིང་རྒྱས་པ་དང་། དཔལ་
ཕུན་སུམ་ཚོགས་པ་ཚེགས་མེད་ཐོབ་བམ། ཡང་ན་དེ་ལས་གོ་ལྡོག་པ་སྟེ། གློ་
བུར་དུ་དཔལ་དང་མཛེས་པ་སྤོང་ཞིང་ཡིད་མ་རུངས་པར་འགྱུར་བའམ། སྔར་
མཛའ་བཤེས་སོགས་ལ་སྡང་བར་བྱེད་བཞིན་པ་ལ་ཡང་རྒྱུ་མེད་དུ་ མཛའ་་་་
གཅུགས་བྱེད་པ་རྣམས་ནི་མྱུར་དུ་འཆི་བར་འགྱུར་བའི་ལྟས་ཡིན་ནོ། ། དེ་་་
བཞིན་དུ་རྟག་ཏུ་ལུས་དང་བཞིན་རས་ཀྱི་མདངས་ནད་དྲག་པོས་བཏབ་པ་ལྟར་
ངན་པ་བློ་སེམས་མི་བདེ་བ་འབའ་ཞིག་འབྱུང་ཞིང༌། རང་གི་གཏོར་མ་ལ་
སོགས་བྱ་རོག་ལ་བྱིན་པ་ན་ཡང་དེས་མི་ཟ་བ་དང༌། ཆུར་འཇུག་པའམ་ཁྲུས་
བྱས་པའི་ཚེ་ལུས་ཀྱི་ཆ་ཤས་ཕལ་ཆེར་གཤེར་བར་གནས་ཀྱང་སྙིང་ག་མྱུར་དུ་
སྐམས་པའམ། ཆུ་མི་ཆགས་པར་འདྲེན་པ་དང་། ལག་པ་གང་ཡང་རུང་བ་
ཅིག་གིས་ཅིག་ཤོས་དེའི་སོར་མོའི་ཚིགས་ལས་དྲངས་པས་ཏོག་ཅེས་པའི་སྒྲ་མི་
འབྱུང་བ་དང་། ཟས་བཟང་བོ་ཟོས་ཀྱང་ལུས་སྟོབས་ཆུང་དུ་འགྲོ་ཞིང་ལུས་ཀྱི་
དྲི་མ་སྔར་ལས་གོ་ལྡོག་ཏུ་འགྱུར་བ་དང་། ཤིག་དང་སྲོ་མ་སྔར་ལས་མང་བར་
འདུ་བའམ། ཡང་ན་སྤོང་བར་འགྱུར་ན་དེ་ཡང་རིང་བོར་མ་ལོན་པར་འཆི་
བའི་ལྟས་ཡིན་ལ། མདོར་ན་གཟུགས་ལ་སོགས་ པ་འདོད་པའི་ཡོན་ཏན་་་་
རྣམས་ལ་སྔར་བས་འདོད་ཆགས་ལྷག་པར་ཆེར་སོང་བའམ། ཡང་ན་ཆུང་དུ་
སོང་ བས་ ཡུལ་རྣམས་ལ་ལོངས་སྤྱོད་ པར་ རྨོངས་ ཏེ་ ཞེན་ པ་ འདོར་ བ་ དང་། །
- 79 -



ངང་རྒྱུད་བཟང་བོ་རྣམས་ཀྱང་རྒྱུ་མེད་དུ་ཁྲོ་བ་དང༌། ཡང་ན་ཤིན་ཏུ་སྤྲོ་ཐུང་
བ་ཡང་རྒྱུ་མེད་པར་ངང་རིང་བར་སོང་བ་ལ་སོགས་སྔར་གྱི་ལུས་ངག་གི་རྣམ་
འགྱུར་ལས་གོ་ལྡོག་ཅིང་ཡང་ན་ནི་མི་དེ་ཉིད་ཀྱི་སྔར་གྱི་སྤྱོད་པ་སྐྱོན་གྱི་རང་
བཞིན་དུ་ཡོད་པ་ཡོན་ཏན་གྱི་རྣམ་པ་གཞན་དུ་འགྱུར་བའམ། ཡོན་ཏན་ཅན་
དུ་གནས་པ་སྐྱོན་གྱི་རྣམ་པ་གཞན་དུ་རྒྱུ་མེད་གློ་བུར་བར་འགྱུར་ན་ཡང་མི་དེ་
མྱུར་དུ་འཆི་བདག་གི་དབང་དུ་སོང་བའི་ལྟས་ཡིན་ནོ། །གཞན་ཡང་ཉི་མ་ལ་
བསྡད་པའི་ཚེ་ གྲིབ་མ་མེད་པ་དང་། མེ་ལོང་དང་ཆུ་དྭངས་བའི་ནང་་་་
གཟུགས་བརྙན་མི་འཆར་བ་དང་། ཉིན་པར་ནམ་མཁའ་ཤིན་ཏུ་དྭངས་པའི་
སྐབས་སུ་ཐོག་མར་རང་གི་གྲིབ་མ་ལ་མ་ཡེངས་པར་རྩེ་གཅིག་ ཏུ་ རིང་ཞིག་་
བལྟས་ནས་སླར་ནམ་མཁའ་ལ་ཡུད་ཀྱིས་བལྟས་པ་ན་དུ་བའི་མདོག་ ཅན་གྱི་
གཟུགས་བརྙན་འཆར་བ་ཞིག་ཡིན་པ་ལ་མི་འཆར་བ་དང༌། གྲིབ་མ་དང་མེ་
ལོང་སོགས་ལ་གཟུགས་བརྙན་ཤར་དུ་ཟིན་ཀྱང་མགོ་བོ་ཆད་པ་དང༌། ཡན་
ལག་གཞན་འགའ་ཞིག་མེད་པ་དང་། ཁ་མིག་སོགས་ལ་སྐྱོན་ཡོད་པ་དང་།
མདངས་མེད་པ་དང་ཤིན་ཏུ་རིད་པར་མཐོང་ཡང་རིང་བོར་མ་ལོན་པ་ནས་འཆི་
བར་འགྱུར་བའི་སྔ་ལྟས་མེ་ཏོག་དང་འབྲས་བུའི་རིམ་པ་ལྟར་འབྱུང་བ་གོར་མ་
ཆག་གོ། །
གཉིས་ པ་ ཉེ་ བའི་ ལྟས་ བཤད་ པ་ ལ་ གཉིས། མདོར་ བསྟན་ པ་ དང༌།
རྒྱས་པར་བཤད་པའོ། །
དང་བོ་མདོར་བསྟན་པ་ནི། རྣམ་འགྱུར་གྱི་འཆི་ལྟས་བཤད་ཟིན་པ་དེ་
ནས་ཉེ་བའི་འཆི་ལྟས་བཤད་པར་བྱ་བ་ལ་རྣམ་པ་གཉིས་སུ་ཡོད་དེ། ཉེ་བ་
ཙམ་གྱི་འཆི་ལྟས་དང་། ཤིན་ཏུ་ཉེ་བའི་འཆི་ལྟས་བསྟན་པའོ། །
- 80 -



གཉིས་པ་རྒྱས་པར་བཤད་པ་ལ་གཉིས་ལས་དང་བོ་ཉེ་བ་ཙམ་གྱི་འཆི་ལྟས་
ནི། ཉེ་བའི་འཆི་ལྟས་ལ་ནི་འདི་ལྟ་བུ་འབྱུང་སྟེ། ཁོང་དུ་དུག་ང་ཞིང་རྡོ་ལ་
སོགས་པའི་མཚོན་མ་ཕོག་པར་མིག་ལ་སོགས་པའི་བུ་ག་དགུ་ནས་ཁྲག་འཛག་པ་
དང༌། ངག་ནས་སྨྲས་བ་དེ་འཕྲལ་དུ་བརྗེད་པར་གྱུར་བ་དང་། མཇེ་ཕུབ་ཏུ་
ནུབ་བམ་རླིག་པ་རིང་དུ་འཕྱང་ངམ། ཡང་ན་དེ་ལས་གོ་ལྡོག་པ་མཇེ་རིང་དུ་
འཕྱང་བའམ། རླིག་ པ་ ཕུབ་ ཏུ་ བྲོས་ པ་ དང་། ལུད་ པ་ འགོག་ པ་ དང་།
སྦྲིད་པ་འབྱིན་པའི་ཚེ་སྔོན་མེད་པའི་སྒྲ་འབྱུང་བ་དང་། མར་མེ་ཤི་མ་ཐག་
པའི་དྲི་མ་མི་ཚོར་བ་དང་། སྐྲ་ཕྱི་བའི་ཚེ་ཚོར་བ་མེད་ཅིང་སྤྱི་བོར་སྣུམ་ལ་
སོགས་པ་མ་བསྐུས་ཀྱང་སྣུམ་བཅས་སུ་སྣང་བ་དང་། སྐྲ་དང་སྨིན་མ་ལ་སྔར་
མེད་གསར་དུ་མཚམས་ཕྱེ་ཞིང༌། རྟ་དྲེལ་གྱི་རྩུབ་ཀྱི་རྣམ་པར་འཁྱིལ་བ་དང་།
དཔྲལ་བ་དང་ཆུ་སོར་ཟླ་བ་ཚེས་པ་སྟེ་ཚེས་གཉིས་གསུམ་གྱི་ཟླ་བ་ལྟ་བུ་འཁྱོག་
པོའི་རི་མོ་རྩ་རིས་སུ་སྣང་བ་དང༌། མིག་ལ་ སོགས་པའི་དབང་བོ་ལྔ་དང་
གཟུགས་སོགས་ཡུལ་ལྔ་བོ་རྣམས་གང་གིས་ཀྱང་མ་བསླད་པ་ཐ་མལ་དུ་གནས་པ་
ལ་སྔགས་དང་རྫས་ལ་སོགས་པ་འཁྲུལ་བའི་རྒྱུ་མེད་པར་ལོག་པའི་རྣམ་པར་
འགྱུར་ཏེ། ཡོད་མེད་གོ་ལྡོག་པ་སྔར་ཡོད་པའི་གཟུགས་སྒྲ་དྲི་རོ་རེག་བྱ་རྣམས་
མེད་པར་གྱུར་ཅིང་གཟུགས་སོགས་སྔར་མེད་པ་རྣམས་ལས་ཡོད་པ་ལྟར་སྣང་བ་
དང་། རང་གི་ལག་ངར་སྨིན་མའི་དབྲག་ཏུ་གྱེན་ལ་བསླང་ནས་ཆེད་དུ་གཏད་
པ་ནི་མིག་གིས་མི་མཐོང་བ་སྟེ་ཆད་པ་ལྟར་སྣང་བ་དང་། རང་གི་མིག་བཙིར་
ནས་བལྟས་པའི་ཚེ་འོད་ཟེར་གྱི་དྲ་བ་མེད་ཅིང་མིག་འབྱེད་འཛུམ་ཆེར་མི་བྱེད་
པ་རི་བོང་འབོས་ནོན་པ་ཞེས་བྱ་བའི་དུས་ཀྱི་མིག་དང་འདྲ་བར་འབྱུང་བ་དང་།
དེ་བཞིན་མིག་སྔར་བས་ཁུང་དུ་བྲོས་པའམ། རྒྱལ་མོའི་མདངས་གློ་བུར་དུ་
– 81 -



ཉམས་པ་རྣམས་ནི་རིང་བོ་མ་ལོན་པར་འཆི་བའི་དུས་བྱེད་པར་འགྱུར་རོ། །
གཞན་ཡང་རྣ་བ་ཧྲིད་འབྱར་བ་ཞེས་པ་རྣ་བ་ལྟག་པ་ཕྱོགས་སུ་འབྱར་བ་དང༌།
ཨུཏྟ་ཆད་པ་ཞེས་པ་ནི་རྣ་བའི་བུག་བཀག་པའི་ཚེ་འུར་འུར་ཞེས་པའི་སྒྲ་མེད་པ་
དང་། ཉི་མ་ལ་གནས་པའི་ཚེ་མགོ་བོའི་རླངས་པའི་གྲིབ་མ་མེད་པ་ན་ཡང་
འཆི་བར་འགྱུར་ལ། དེ་བཞིན་དུ་སྣ་བུག་ཆེར་གདངས་ཤིང་སྣ་སྒོར་བ་སྐྱ་
ཆགས་པ་དང་། ལྕེ་གཞུང་ནག་ལ་སྐམས་པ་དང་། ལྕེ་ཤིན་ཏུ་ཐུང་ངུར་གྱུར་
ཅིང་སྨྲ་མི་ཤེས་པ་དང་། མ་མཆུ་ཐུར་དུ་འཕྱང་བ་དང་། ཡ་མཆུ་གྱེན་དུ་
བརྗེས་པ་དང༌། གདོང་ལ་འཕྲལ་དུ་རྡུལ་ཆགས་ཤིང་དབུགས་ཀྱི་འགྱུ་བ་གྲང་
ལ། སོ་དྲེག་ནག་པོ་ཡང་ཆགས་པར་འགྱུར་བ་དང༌། གྱེན་དུ་དབུགས་་
བརྩེག་ཅིང་ནང་དུ་སྡུད་མི་ཐུབ་པ་དང༌། ལུས་ཀྱི་དྲོད་ཡལ་བར་འགྱུར་བ་དེ་
རྣམས་ཀྱང་འཆི་བའི་ལྟས་ཡིན་ལ། གཞན་ཡང་ལུས་པོ་ཕྱིའི་རེག་བྱ་གྲང་ལ་
ནང་དུ་ཚ་བའི་ནད་སྐྱེ་བ་དང་། གྲང་བའི་ནད་ཀྱིས་གདུངས་ནས་གནས་པའི་
རིགས་ལ་མེ་ཉི་མ་སོགས་ཚ་བ་མི་འདོད་པར་སྤོང་བ་དང་། དེ་བཞིན་དུ་ཚ་
བའི་ནད་ཀྱིས་གདུངས་ནས་གནས་པ་ལ་གྲང་བའི་རེག་བྱ་སོགས་སྤོང་བ་དང་།
གསོ་བ་རིག་པའི་གཞུང་ལུགས་མན་ངག་དང་བཅས་པ་ལས་བཤད་པའི་ཆོ་ག་
སྨན་དཔྱད་ཟས་སྤྱོད་སོགས་ཇི་ལྟ་བཞིན་བྱས་ཀྱང་ནད་ལ་དྲག་སྐྱེད་མེད་ཅིང་།
ཚ་བའི་ནད་ལ་དྲོད་བཅོས་དང་གྲང་བའི་ནད་ལ་བསིལ་བཅོས་སོགས་ཆོ་ག་ལོག་
པར་བྱས་པས་བདེ་བར་གནས་པ་སྙམ་བྱེད་པ་དེ་དག་རྣམས་ནི་འཆི་བདག་གི་
དབང་དུ་འགྲོ་བའི་ལྟས་སུ་བཤད་པ་ཡིན་ནོ། །
གཉིས་པ་ཤིན་ཏུ་ཉེ་བའི་འཆི་ལྟས་བཤད་པ་ལ་གཉིས་ཏེ། རྒྱུ་འབྱུང་
བའི་ཐིམ་ཚུལ་དང་། འབྲས་བུ་དབང་བོའི་ཐིམ་ཚུལ་ལོ། །
- 82



དང་བོ་རྒྱུ་འབྱུང་བའི་ཐིམ་ཚུལ་ནི། ཤིན་ཏུ་ཉེ་བའི་འཆི་ལྟས་ལ་འབྱུང་
བ་རྣམ་པ་ལྔ་ཐིམ་པའི་ཚུལ་དང་། དབང་བོ་ལྔ་བོ་རིམ་པས་ཐིམ་པའི་ཚུལ་
གཉིས་ཏེ། དེ་ལ་དང་བོ་འབྱུང་བ་ལྔའི་རང་བཞིན་ཅན་གྱི་ལུས་འདི་ཉིད་འཆི་
བ་ལ་མངོན་དུ་ཕྱོགས་པ་དེའི་ཚེ་ས་ཆུ་མེ་རླུང་ནམ་མཁའ་རྣམས་རིམ་པས་སྔ་མ་
སྔ་མ་དག་ཕྱི་མ་ཕྱི་མ་ལ་ཐིམ་པར་འགྱུར་ཏེ། དེ་ཡང་སའི་ནུས་པ་ཆུ་ལ་ཐིམ་
པའི་རྟགས་སུ་གཟུགས་ཀྱི་རྣམ་པ་ཕྲ་རགས་རྣམས་མི་མཐོང་ཞིང་། དེ་བཞིན་
དུ་ཆུའི་ནུས་པ་མེ་ལ་ཐིམ་པའི་རྟགས་སུ་བུ་ག་སྒོ་དགུ་ལ་སོགས་པ་རྣམས་སྐམས་
པར་འགྱུར་ལ། མེའི་ནུས་པ་དེ་ཡང་རླུང་གི་རང་བཞིན་ལ་ཐིམ་པའི་རྟགས་སུ་
ལུས་ཀྱི་དྲོད་རྣམས་སྡུད་པ་དང་། རླུང་གི་ནུས་པ་དེ་ཡང་ནམ་མཁའ་ལ་ཐིམ་
པའི་རྟགས་སུ་ཕྱི་དབུགས་ཀྱི་འགྱུ་བ་ཆད་པར་འགྱུར་བ་ཡིན་ནོ། །
གཉིས་པ་འབྲས་བུ་དབང་བོའི་ ཐིམ་ཚུལ་ནི། འབྱུང་བ་ལྔས་བསྐྱེད་
པའི་དབང་བོ་ལྔ་བོ་འདི་ཡང་ཐིམ་པའི་ཚུལ་སྔ་མ་དང་མཚུངས་པར་འབྱུང་སྟེ།
ཇི་ལྟར་ཞེ་ན། ཐོག་མར་མིག་གི་དབང་བོ་ཉམས་པར་གྱུར་བའི་དབང་གིས་ཕྱི་
རོལ་གྱི་གཟུགས་རྣམས་མི་གསལ་ཞིང་འགག་པར་འགྱུར་ཏེ། ཅིའི་ཕྱིར་ཞེ་ན་
གཟུགས་དེ་ཡང་སྒྲའི་རང་བཞིན་ལ་དབྱེར་མེད་དུ་ཐིམ་པར་འགྱུར་བའི་ཚུལ་
དང༌། དེ་བཞིན་དུ་རྣ་བའི་དབང་བོ་ཉམས་པར་གྱུར་པས་སྒྲ་མི་གསལ་ཞིང་།
སྒྲ་དེ་ཡང་དྲི་ལ་ཐིམ་པར་འགྱུར་ལ། སྣའི་དབང་བོ་ཉམས་པར་གྱུར་པས་ནི་
དྲི་མི་གསལ་ཞིང་དྲི་དེ་ཡང་རོ་ལ་ཐིམ་པར་འགྱུར་བ་དང༌། ལྕེའི་དབང་བོ་
ཉམས་པར་གྱུར་པས་ནི་རོ་མི་གསལ་ཞིང་རོ་དེ་ཡང་རེག་བྱ་ལ་ཐིམ་པར་འགྱུར་
བ་ དང་། ལུས་ ཀྱི་ དབང་ བོ་ ཉམས་ པར་ གྱུར་ པས་ ནི་ རེག་ བྱ་ མི་ ཚོར་ ཏེ།
མཐར་སྲོག་གི་རླུང་ཉིད་ལ་ཐིམ་པ་དང་། དེ་ཡང་ཡིད་ཀྱི་རྣམ་པར་ཤེས་པ་ལ་
— 83



ཐིམ་པར་གྱུར་ནས་སྲིད་པ་གཞན་ཉམས་སུ་མྱོང་བར་འགྱུར་བ་ཡིན་ནོ། །
གསུམ་པ་མ་ངེས་པའི་འཆི་ལྟས་བཤད་པ་ནི། མཐའ་གཅིག་ཏུ་འཆི་
བར་མ་ངེས་པའི་འཆི་ལྟས་ཀྱང་འབྱུང་བར་སྲིད་དེ། རླུང་མཁྲིས་བད་ཀན་
གྱིས་བསྡུས་པའི་ནད་ཀྱི་ཚུལ་མི་འདྲ་བ་ཤིན་ཏུ་མང་བོ་ཡོད་པ་དེ་རྣམས་ལས་
གང་ཡང་རུང་བ་ལ་བརྟེན་པའི་འཆི་བའི་ལྟས་གོང་དུ་བཤད་པ་རྣམས་ལས་
འགའ་ཞིག་མངོན་སུམ་དུ་སྣང་བར་གྱུར་པ་མཐོང་ན་ཡང་སྐྱིད་མི་ལུག་པར་གསོ་
བ་ལ་བསྒྲིམས་པས་ནད་རབ་ཏུ་ཞི་བར་འགྱུར་ལ། ནད་དེ་དག་ཞི་བས་ནི་
འཆི་ལྟས་ཡང་ཞི་བར་འགྱུར་བའི་ཕྱིར་རོ། །འཆི་ལྟས་འགའ་ཞིག་ཁོ་ནའི་རྗེས་
སུ་འབྲངས་ནས་འདོར་བར་མི་བྱ་བ་ཡིན་ནོ། །
བཞི་བ་ངེས་པའི་འཆི་ལྟས་བཤད་པ་ནི། གོང་དུ་བཤད་པ་ལྟར་ཕལ་
ཆེར་ལ་ནད་ཞི་བར་གྱུར་ན་འཆི་ལྟས་ཀྱང་ཞི་བར་འགྱུར་མོད་དུ་ཟིན་ཀྱང༌།
གལ་ཏེ་ནད་ཞི་ན་ཡང་འཆི་བའི་ལྟས་རྣམས་མ་ཞི་བར་བརྟན་པར་གནས་པར་
བྱེད་ན་ངེས་པར་འཆི་བར་འགྱུར་ཞིང་། དེ་བཞིན་དུ་ཕྱི་དང་ནང་དང་སྲོག་
དང་གསུམ་གྱི་ཟུངས་ནི་རིམ་པ་བཞིན་ཤ་དང་ཟས་དང་རྩ་དང་གསུམ་ཡིན་པས་
དེ་གསུམ་ཤོར་བ་སྟེ་ཉམས་པའི་ནད་པ་གང་ཡིན་པ་དེ་ཡང་འཆི་བའི་དུས་བྱེད་
པར་འགྱུར་བར་ངེས་ལ། གཞན་ཡང་འགྲོ་བ་ཉམ་ཐག་པའི་ནད་པ་དེ་ཉིད་ལ་
གསོ་བ་རིག་པའི་གཞུང་ལུགས་མན་ངག་དང་བཅས་པའི་སྒོ་ནས་སྨན་དཔྱད་
ཟས་སྤྱོད་ཀྱི་ཆོ་ག་རྣམ་པ་སྣ་ཚོགས་པ་འབད་པས་བསྒྲུབས་ཤིང་གང་ལ་གང་
འཚམ་པའི་བྱ་བ་བྱས་ཀྱང་། བཅོས་སྐྱེད་མེད་པ་གང་ཡིན་པ་དེ་རྣམས་ནི་
འཆི་བདག་གི་དབང་དུ་འགྲོ་བར་ངེས་པ་ཡིན་ནོ། །
ལྔ་བ་མཇུག་བསྡུ་བ་ལ་གསུམ་སྟེ། ལུས་འཇིག་པའི་ཚུལ་བཤད་པ་དང་།
འཆི་ལྟས་ཤེས་དགོས་པར་གདམས་པ། འཆི་ལྟས་བཟློག་པའི་ཐབས་གཞན་
- 84 -



བསྟན་པའོ། །
དང་བོ་ལུས་འཇིག་པའི་ཚུལ་བཤད་པ་ནི། དེ་ལྟར་བཤད་མ་ཐག་པའི་
དོན་འབྱུང་བ་ལྔའི་རང་བཞིན་གྱི་ལུས་ཀྱི་ཕུང་བོ་འདི་ཉིད་ངེས་པར་འཇིག་པའི་
འཆི་ལྟས་རྣམས་ཤར་བ་དེའི་ཚེ་ནད་དང་ལུས་ཟུངས་དང་དྲི་མ་རྣམས་རང་རང་
གི་གནས་དང་ལྡང་ཚད་སོགས་ལས་འཆོལ་བར་འཁྲུགས་པར་གྱུར་ནས་ཕན་
ཚུན་གཅིག་གི་གཤེད་གཅིག་གིས་བྱས་ཏེ། སྲོག་གི་དབང་བོ་ལུས་དང་བཅས་
པ་འདོར་བའམ་འཇོམས་པར་བྱེད་པའི་ཕྱིར་ཏེ། འདི་ནི་དཔེར་ན་འབྱུང་བ་
རྣམས་ཀྱི་བྱ་བ་བྱེད་ལས་དང་བཅས་པ་གཞན་དུ་འགྱུར་བའི་དུས་ཀྱི་རི་རབ་ལ་
སོགས་པ་སྣོད་ཀྱི་འཇིག་རྟེན་འཇིག་པར་བྱེད་པའི་ཚུལ་དང་མཚུངས་པ་ཡིན་
ནོ། །
གཉིས་པ་འཆི་ལྟས་ཤེས་དགོས་པར་གདམས་པ་ནི། དེ་ལྟར་བཤད་
པའི་ཉེ་རིང་ལ་སོགས་པའི་འཆི་བའི་ལྟས་རྣམས་མི་ཤེས་པའི་སྨན་པར་ཁས་འཆེ་
བ་རྣམས་ཀྱིས་ནི་གསོ་བར་བྱ་བའི་ཡུལ་ནད་པ་སོས་པར་ཁས་བླང་བ་དང་མི་
སོས་པར་དོར་བར་བྱ་བའི་ཚུལ་འགག་པར་འགྱུར་ཏེ། ཁ་དམར་འདོགས་མི་
ཤེས་ལ། གསོན་གཤིན་གང་དུ་འགྱུར་བའི་ལྟས་དེ་ལས་བླང་དོར་མ་ཤེས་པས་
ནི་མཁས་པ་ཞེས་པའི་སྙན་གྲགས་ཐོབ་པ་མ་ཡིན་ཏེ། འཚོ་བར་ཁས་བླངས་པ་
དང་འཆི་བར་དུས་བཏབ་པའི་ཐོག་ཏུ་མ་བབས་ན་ས་སྟེང་གཏམ་ངན་པས་ཁྱབ་
པར་འགྱུར་བ་དེའི་ཕྱིར་མཁས་པ་ཞེས་བྱ་བའི་མིང་དོན་མཐུན་པར་འདོད་པའི་
སྨན་པ་རྣམས་ཀྱིས་གོང་དུ་རྒྱས་པར་བཤད་པའི་འཆི་ལྟས་རྣམས་དང་། ཁྱད་
པར་དུ་ངེས་པ་དང་མ་ངེས་པའི་འཆི་ལྟས་ནི་ཞིབ་ཏུ་རྟོགས་པར་བྱ་དགོས་སོ་
ཞེས་བརྩེ་བས་གདམས་པར་མཛད་དོ། །
གསུམ་པ་འཆི་ལྟས་བཟློག་པའི་ ཐབས་ གཞན་བསྟན་པ་ནི། གོང་དུ་
- 85 -



བཤད་པའི་རིང་བ་ལ་སོགས་པའི་འཆི་ལྟས་སྣ་ཚོགས་པ་རྣམས་ཀྱི་ནང་ནས་རྨི་
ལམ་དང་རྣམ་འགྱུར་དང་རིང་བ་དང་མ་ངེས་པའི་ལྟས་རྣམས་ནི་མཐའ་གཅིག་
ཏུ་འཆི་བ་ཁོ་ནར་མ་ངེས་པས། དེ་རྣམས་སྦྱིན་པ་ལ་སོགས་པའི་བསོད་ནམས་
ཀྱི་ཚོགས་དང༌། སྟོང་བ་ཉིད་སྒོམ་པ་ལ་སོགས་པའི་ཡེ་ཤེས་ཀྱི་ཚོགས་གསོག་
པ་སོགས་རང་གཞན་གྱིས་བགྱིས་པ་དང༌། རྒྱལ་བའི་བཀའ་དྲི་མ་མེད་པ་ཀློག་
ཅིང་ཡི་གེར་འབྲི་བ་དང་། གསང་སྔགས་གསར་རྙིང་ལས་ཇི་ལྟར་འབྱུང་བའི་
ལྷག་པའི་ལྷ་སྒྲུབ་ཅིང་གསོལ་བ་གདབ་པ་དང༌། འཆི་ལྟས་དེ་ཉིད་ཕ་རོལ་བོའི་
བྱད་དམ་ལྷ་འདྲེ་དྲག་པོའི་འཕྲུལ་ལས་བྱུང་བ་གང་ཡིན་གྱི་གཉེན་པོར་འགྲོ་བའི་
སྲུང་བཟློག་སོགས་མདོས་ གཏོར་གྱི་རིགས་དང༌། གཞན་ཡང་འཇིག་རྟེན་་
ཡུལ་ལུགས་རང་རང་དང་མཐུན་པའི་རིམ་གྲོ་སོགས་སྔར་ཡི་དམ་དུ་བཅས་པ་
རྣམས་ལས་སུམ་འགྱུར་གྱིས་ལྷག་པར་བྱས་ན་འཆི་བ་ལས་བཟློག་པར་འགྱུར་ལ།
ཉེ་བ་དང་ངེས་པའི་འཆི་ལྟས་གོང་དུ་བཤད་པ་དེ་རྣམས་ལས་གང་ཡང་རུང་བ་
མངོན་སུམ་དུ་སྣང་བ་རྣམས་ལ་ནི་འཆི་བར་ངེས་པའི་སྲོག་བསླུ་བ་ཚེ་ཆོག་ཚེ་
སྒྲུབ་ལ་སོགས་པ་ཚེའི་ཆོ་ག་མང་དུ་བྱ་དགོས། དེས་འཆི་བ་ལས་བཟློག་ནུས་
པ་སྲིད་པ་ཡིན་ཡང་ཤིན་ཏུ་ཉེ་བའི་འཆི་ལྟས་བྱུང་བ་རིམ་གྱིས་ཐིམ་པའི་རིམ་པ་
དངོས་སུ་མཐོང་བ་ལ་འཆི་བ་ལས་བཟློག་པའི་ཐབས་ཅི་ཡང་མེད་དེ། སེམས་
ཅན་གཅིག་གི་ཚེ་ཟད་ན་སངས་རྒྱས་སྟོང་གི་མཐུ་རྡུགས་ཞེས་པ་ལྟར་འཆི་བའི་
དུས་བྱེད་པ་ལས་གཞན་དུ་ཐབས་ཡོད་པ་མིན་པར་གསུངས་སོ། །
གསུམ་པ་ལེའུའི་མཚན་བསྟན་པ་ནི། བདུད་ རྩི་ སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ལུས་ཀྱི་འཇིག་ལྟས་བསྟན་པའི་ལེའུ་སྟེ་བདུན་པ་རྫོགས་སོ་ཞེས་པའོ། །
= 86
-



འཕེལ་འགྲིབ་ནད་ཀྱི་གནས།
ནད་ཀྱི་རྒྱུ།
གཉིས་པ་གང་གསོ་བར་བྱ་བ་འཕེལ་འགྲིབ་ནད་ཀྱི་གནས་བཤད་པ་ལ་
གཉིས་ཏེ། དེ་ཇི་ལྟར་ཞུས་པའི་ཚུལ་དང་། དེའི་ལན་བསྟན་པའོ། །
དང་བོ་ནི། གྲུབ་པ་ལུས་གནས་གསུངས་ཚར་བའི་རྗེས་ཐོག་དེ་མ་ཐག་
པ་དེ་ནས་ཡང་བྱ་བ་གཞན་གྱིས་བར་མ་ཆོད་པར་དྲང་སྲོང་ཡིད་ལས་སྐྱེས་ཀྱིས་
གུས་པ་དང་བཅས་འདི་སྐད་ཅེས་ཞུས་སོ། །ཀྱེ་སྟོན་པ་དྲང་སྲོང་རིག་པའི་ཡེ་
ཤེས་ལགས་ཞེས་གུས་པ་དང་བཅས་མཚན་ནས་བོས་ཏེ། གནས་བཅུ་གཅིག་
གི་ནང་ནས་གསུམ་པ་འཕེལ་འགྲིབ་ནད་ཀྱི་གནས་ལ་བདག་ཅག་རྣམས་ཀྱིས་
ཚུལ་ཇི་ལྟར་བསླབ་པར་བགྱི་ཞེས་འདྲི་བ་ལགས་ན། ལུས་ཅན་རྣམས་ལ་
བཤད་དུ་གསོལ་ཞེས་ཞུས་པའོ། །ལས་ཞེས་པ་ནི་རྣམ་དབྱེ་ལྔ་བ་འབྱུང་ཁུངས་
ཀྱི་དོན་ཡིན་ནོ། ། །
གཉིས་ པ་ དེའི་ ལན་ བསྟན་ པ་ ལ་ གཉིས། མདོར་ བསྟན་ པ་ དང་།
རྒྱས་པར་བཤད་པའོ། །
དང་བོ་ནི། གསུང་ལས་སྤྲུལ་བའི་དྲང་སྲོང་ཡིད་ལས་སྐྱེས་ཀྱིས་ཇི་ལྟར་ .
ཞུས་པའི་ལན་སྟོན་པ་བཅོམ་ལྡན་འདས་ཀྱིས་གསུངས་པ། ཀྱེ་ཞེས་འབོད་
ཚིག་སྔོན་དུ་བཏང་ནས་དྲང་སྲོང་ཆེན་པོ་ཡིད་ལས་སྐྱེས་འཁོར་དང་བཅས་པ་
ལེགས་པར་ཉོན་ལ་ཡིད་ལ་ཟུངས་ཤིག ཅེས་གདམས་ནས་ལན་དངོས་མདོར་
བསྟན་པ་ནི་གང་ཞེ་ན(གང་ནི་སྤྱི་སྒྲ） སྤྱིར་གསོ་བར་བྱ་བའི་ཡུལ་ཁམས་དྲུག་
- 87



གམ་ཕུང་བོ་ལྔ་ལས་གྲུབ་པའི་ལུས་དེ་ལས་འབྱུང་ཞིང་། སྐབས་འགར་འཕེལ་
བ་དང༌། སྐབས་འགར་འགྲིབ་པས་གནོད་པར་བྱེད་པའི་ནད་ཀྱི་གནས་ལ་
བསླབ་པར་བྱ་བའི་ཚུལ་ནི་འདི་ལྟར། ནད་གང་ལས་འབྱུང་བའི་རྒྱུ་དང་།
ནད་འཕེལ་ཟད་འཁྲུགས་པའི་རྐྱེན་དང་། ནད་ཇི་ལྟར་ཞུགས་པའི་ཚུལ་དང་།
ནད་ཞུགས་ནས་གང་དུ་གནས་པའི་གཞི་དང༌། སོ་སོར་ངེས་པར་བྱེད་པའི་
མཚན་ཉིད་དང་། རྒྱ་ཆེར་དབྱེ་བ་དང་། སོ་སོའི་དོན་གཏན་ལ་འབེབས་པ་སྟེ་
སྤྱི་དོན་རྣམ་པ་བདུན་དུ་བདག་རིག་པའི་ཡེ་ཤེས་ཀྱིས་བཤད་པ་ཡིན། ཞེས་
པའོ། ། །
གཉིས་པ་རྒྱས་པར་བཤད་པ་ལ་ལྔ། ནད་ཀྱི་རྒྱུ་དང་། དེའི་རྐྱེན་དང་།
ཇི་ ལྟར་འཇུག་པའི་ཚུལ་དང༌། སོ་སོའི་མཚན་ཉིད་དང་། དབྱེ་བ་བཤད་་་
པའོ། ། དང་བོ་ནད་ཀྱི་རྒྱུ་བཤད་པ་ལ་གསུམ། མདོར་བསྟན་པ་དང་།
རྒྱས་པར་བཤད་པ་དང༌། ལེའུའི་མཚན་བསྟན་པའོ། །
དང་བོ་ནི། སྤྱི་དོན་རྣམ་པ་བདུན་གྱི་དང་བོ་ནད་ཀུན་གྱི་རྒྱུ་བཤད་པ་
ལ། རིང་བའི་རྒྱུ་དང་ཉེ་བའི་རྒྱུ་གཉིས་ངེས་སོ། །དེ་ལས་དང་བོ་རིང་བའི་རྒྱུ་
ལའང་ནད་སྤྱིའི་ རྒྱུ་དང་། ཁྱད་པར་གྱི་རྒྱུ་གཉིས་ཡོད་ཅེས་པའི་དོན་ཡིན་
ནོ། །།
གཉིས་པ་ནད་ཀྱི་རྒྱུ་རྒྱས་པར་བཤད་པ་ལ་གཉིས། རིང་བའི་རྒྱུ་བཤད་
པ་དང་། ཉེ་བའི་རྒྱུ་བཤད་པའོ། ། དང་བོ་ལ་གཉིས། སྤྱིའི་རྒྱུ་བཤད་པ་
དང༌། ཁྱད་པར་གྱི་རྒྱུ་བཤད་པའོ། ། །
དང་བོ་ནི། ནད་ཀུན་ལ་རིང་རྒྱུ་སྤྱི་དང་ཁྱད་པར་གྱི་རྒྱུ་གཉིས་སུ་བཤད་
པའི་དང་བོ་སྤྱིའི་རྒྱུ་ལ་ཕྱི་ནང་གི་རྒྱུ་རྐྱེན་ལས་ནད་འཁྲུགས་ཤིང་འཕེལ་ཟད་
- 88 -



རྣམ་པ་མི་འདྲ་བ་སྣ་ཚོགས་པའི་ཚུལ་ཅན་གྱི་སྒོ་ནས་ནད་ཀྱི་གྲངས་བརྩི་བ་ལས་
འདས་ཤིང་གྲངས་མེད་དུ་གྱུར་བས་ལུས་འདི་ཉིད་ཉེ་བར་གཟེར་བར་གྱུར་བ་དེ་
དང༌། དེ་འདྲ་བའི་རྒྱུ་མཐའ་དག་རེ་རེ་ནས་འདིའི་རྒྱུ་ནི་འདི་ཡིན་ཞེས་རིག་
པའི་ཡེ་ཤེས་བདག་གིས་ཀྱང་བསྟན་པར་མི་ནུས་པས་ན་ཁྱེད་ཅག་རྣམས་ཀྱིས་ལྟ་
སྨོས་ཀྱང་ཅི་དགོས། དེ་བས་ན་ལུས་དང་སེམས་ལས་བྱུང་བའི་ནད་ཀྱི་རྣམ་པ་
མི་འདྲ་བ་ཀུན་གྱི་སྤྱིའི་རྒྱུ་ཐུན་མོང་བ་དེ་ཉིད་བརྗོད་པས་བྱེ་བྲག་གི་ནད་ཕལ་
ཆེར་ཞར་ལ་ཤེས་པར་འགྱུར་བའི་ཕྱིར་འདིར་སྤྱིའི་རྒྱུ་བརྗོད་པ་ནི་འདི་ལྟར།
བརྗོད་པར་མི་ནུས་པའི་ནད་ཀྱི་རྣམ་གྲངས་དེ་རྣམས་ཐུན་མོང་བའི་རྒྱུ་ནི་གཅིག་
པུ་ཉིད་ཡིན་ཏེ། རྒྱུའི་གཙོ་བོ་ཡིན་ཞེས་པའི་དོན་ཡིན་ནོ། །གཅིག་པུ་དེ་གང་
ཞེ་ན། དོན་དམ་པར་ཆོས་ཐམས་ཅད་བདག་མེད་པའི་རང་བཞིན་ཅན་ཁོ་ན་
ཡིན་ཡང་ཀུན་རྫོབ་ཏུ་འཁྲུལ་བས་སྣང་བ་ལ་བརྟེན་ནས་བདག་ཏུ་བཟུང་བས་
དེའི་དོན་མ་ཤེས་ཤིང་དེ་ལྟར་མ་རྟོགས་པས་བདག་འཛིན་དང་ལྷན་གཅིག་ཏུ་
སྐྱེས་པའི་མ་རིག་པ་ཞེས་བྱ་བ་སེམས་ཅན་ཐམས་ཅད་ཀྱི་རྒྱུད་ལ་ཐོག་མ་མེད་པ་
ནས་ཡོངས་སུ་གྲུབ་པའི་མི་དགེ་བ་དེ་ཉིད་གཅིག་པུ་ཡིན་ནོ། །དཔེར་ན་འདབ་
ཆགས་ཀྱི་བྱ་གཤོག་རྩལ་དང་ལྡན་པ་རྣམས་ནི་ནམ་མཁའ་ལ་འཕུར་ཞིང་ལྡིང་
བར་གྱུར་དུ་ཟིན་ཀྱང་བྱ་གང་དུ་འགྲོ་བའི་རྗེས་དེ་དང་དེར་རང་གི་གྲིབ་མ་དེ་
ཡང་ངེས་བར་འབྲང་ཞིང་དེ་དང་སྐད་ཅིག་ཀྱང་མི་འབྲལ་བ་བཞིན་དུ་འགྲོ་བ་
སེམས་ཅན་འདི་དག་ཀུན་ཀྱང་རེ་ཞིག་ལུས་སེམས་ནད་མེད་བདེ་བར་ཐ་མལ་དུ་
གནས་ཤིང་རང་རང་གི་ཕུན་ཚོགས་ལ་ལོངས་སྤྱོད་པ་དེའི་ཚེ་ན་ཡང་མ་རིག་པ་
རྒྱུད་ལ་ལྡན་པའི་སྟོབས་ཀྱིས་ནད་རླུང་མཁྲིས་བད་ཀན་ གསུམ་ དང་འདོད་་་་
ཆགས་ཁོང་ཁྲོ་གཏི་མུག་རྣམས་དང་ཁ་འབྲལ་བ་མི་སྲིད་དོ། ། དེའི་དོན་གྱིས་
– 89 -



རྐྱེན་ སྣ་ ཚོགས་ པ་ དང༌ འཕྲད་ པའི་ཚེ་ ཟུག་རྡུ་ གློ་བུར་ དུ་ འབྱུང་ བ་ ཡིན་ལ།
མདོར་ན་མ་རིག་པ་དང་མ་བྲལ་བའི་རྐྱེན་གྱིས་ནད་དང་ཡང་མི་འབྲལ་ཞེས་
པའི་དོན་ནོ། །
གཉིས་པ་ཁྱད་པར་གྱི་རྒྱུ་བཤད་པ་ནི། ནད་སོ་སོའི་ཁྱད་པར་གྱི་རྒྱུ་ནི་མ་
རིག་པ་ལས་བྱུང་བའི་འདོད་ཆགས་དང་ཞེ་སྡང་དང་གཏི་མུག་སྟེ་དུག་གསུམ་དུ་
གྲགས་པ་རྣམས་ཡིན་ལ། རྒྱུ་དེ་ལས་རིམ་པ་བཞིན་དུ་འབྲས་བུ་རླུང་མཁྲིས་
བད་ཀན་ཏེ་ཉེས་པ་གསུམ་པོ་བསྐྱེད་པར་བྱེད་པ་ཡིན་ནོ། །
གཉིས་པ་ཉེ་བའི་རྒྱུ་བཤད་པ་ལ་གཉིས། སྤྱིར་བཤད་པ་དང་བྱེ་བྲག་ཏུ་
བཤད་པའོ། །
དང་བོ་ནི་འདིར་ནད་ཀྱི་དངོས་རྒྱུའམ་ཉེ་རྒྱུ་བཤད་པ་ནི། ལུས་ལ་རིང་
བཞིན་གྱིས་གནས་པའི་རླུང་དང་མཁྲིས་པ་དང་བད་ཀན་གསུམ་པོ་རང་རང་གི་
གནས་དང་ལྡང་ཚད་སོགས་ལས་རྣམ་པར་མ་གྱུར་པ་ཐ་མལ་དུ་གནས་པ་དེ་ནི་
ནད་མངོན་གྱུར་པ་རྣམས་ཀྱི་རྒྱུའི་གཙོ་བོར་འགྱུར་ལ། རྣམ་པར་གྱུར་ནས་ཆ་
མ་སྙོམས་པར་འཕེལ་ཟད་འཁྲུགས་པ་སོགས་གང་ཡང་རུང་བར་གྱུར་པའི་ཉེས་
བ་དེ་ཉིད་ནད་ཀྱི་ངོ་བོ་ཡིན་ཏེ། དེ་ནི་ལུས་དང་སྲོག་ལ་ལྷག་པར་གནོད་ཅིང་
གདུངས་པར་འགྱུར་པས་སོ། །
གཉིས་པ་ནད་ཀྱི་རྒྱུ་བྱེ་བྲག་ཏུ་བཤད་པ་ནི། རླུང་མཁྲིས་བད་ཀན་
གསུམ་གྱིས་ནད་ཀྱི་རྒྱུ་བྱེད་པའི་ཚུལ་དངོས་ནི། དུས་གདོན་ལ་སོགས་པའི་
རྐྱེན་འགའ་ཞིག་གིས་བྱེད་པ་ལ་བརྟེན་ནས་མཁྲིས་པའི་རང་བཞིན་འཁྲུགས་
པར་གྱུར་པས་ལུས་ཟུངས་བདུན་དང་དྲི་མ་གསུམ་བཅས་གནོད་བྱ་བཅུ་བོ་
བསྲེག་པར་བྱེད་པ་ཡིན་ཏེ། རྒྱུ་གང་གི་སྒོ་ནས་ཞེ་ན་མཁྲིས་པ་ཞེས་བྱ་བའི་
-- 90 -



ནད་འདི་ནི་ངོ་བོ་མེ་ཡི་རང་བཞིན་ཅན་ཚ་བར་གནས་པས་ན་ལུས་ཀྱི་སྨད་ཀྱི་ཆ་
རྒྱུ་མ་ལ་སོགས་པ་རྣམས་ན་གནས་ཤིང་ཞུགས་པར་གྱུར་ཀྱང་སྟེང་དུ་འབར་བར་
བྱེད་པའི་ཕྱིར་ཚ་གྲང་གཉིས་ཀྱི་ཟླས་ཕྱེ་བའི་ཚ་བའི་ནད་ཀུན་ཀྱང་མཁྲིས་པ་
འདི་ལས་མ་སྐྱེས་པ་མེད་དེ་ཆ་ཙམ་ཡང་སྲིད་པ་མ་ཡིན་ནོ། །དེ་བཞིན་དུ་དུས་
གདོན་སོགས་མི་མཐུན་པའི་རྐྱེན་གྱིས་བད་ཀན་གྱི་རང་བཞིན་ཉེ་བར་འཁྲུགས་
པས་ལུས་ཀྱི་མེ་དྲོད་སྤྱི་དང༌། ཁྱད་པར་ཕོ་བའི་མེ་དྲོད་འཇོམས་པར་བྱེད་པ་
ཡིན་ཏེ། ཅིའི་ཕྱིར་ཞེ་ན། བད་ཀན་ཞེས་པའི་ནད་འདི་ནི་ས་དང་ཆུའི་རང་
བཞིན་ཅན་ལྕི་ལ་བསིལ་བའི་མཚན་ཉིད་དང་ལྡན་པས་ན། ལུས་སྟོད་ཀྱི་ཆ་
མགོ་བོ་ལ་སོགས་པའི་ཡུལ་ན་གནས་ཤིང་ཞུགས་པར་གྱུར་ཀྱང་སྨད་དུ་ངང་གིས་
ལྷུང་བར་བྱེད་པ་ཡིན་ཕྱིར། གྲང་བའི་ནད་ཀུན་ཀྱང་བད་ཀན་འདི་ལས་མ་
སྐྱེས་པ་གཅིག་ཀྱང་མེད་དོ། །དེ་ལྟར་མཁྲིས་པ་དང་བད་ཀན་གཉིས་ཚ་གྲང་གི་
ནད་སོ་སོའི་རྒྱུའི་གཙོ་བོ་ཡིན་ནོ། །རླུང་ནི་དེ་ལྟར་ཕྱོགས་སུ་མ་ཆད་པར་ནད་ཚ་
གྲང་གཉིས་ཀའི་སྤྱི་ཁྱབ་ལ་འཇུག་སྟེ། དེ་ཡང་ཉི་མ་སྟེ་ཚ་བའི་ནད་དང་ལྷན་
གཅིག་པར་ལྡན་ན་ལུས་ཟུངས་རྣམས་བསྲེག་པའི་གྲོགས་བྱེད་ཅིང་། ཟླ་བར་
བསྡད་པའམ་གྲང་བའི་ནད་དང་ལྷན་ཅིག་པར་ལྡན་ན་བསིལ་བའི་གྲོགས་བྱེད་
ཅིང་མེ་དྲོད་ལ་སོགས་པ་འཇོམས་པར་བྱེད་ལ། ལུས་ཀྱི་སྟོད་སྨད་དང་ཕྱི་ནང་
མ་ལུས་བ་ཀུན་ཏུ་ཁྱབ་པར་རྒྱུ་ཞིང་། ཚ་བ་དང་གྲང་བ་གཉིས་ཀ་རང་དབང་
མེད་པར་འཁྲུགས་ཤིང་སློང་བར་བྱེད་པས་ན། རླུང་ཞེས་བྱ་བའི་ཉེས་པ་འདི་
ནི་ཚ་གྲང་གཉིས་ལས་གྱེས་པའི་ནད་ཀྱི་རྣམ་གྲངས་མང་བོར་བཤད་པ་ཀུན་ལུས་
བ་མེད་པར་ཐམས་ཅད་ཀྱི་རྒྱུའི་གཙོ་བོ་ཡིན་ནོ། །
གསུམ་པ་ལེའུའི་མཚན་ནི། བདུད་རྩི་སྙིང་བོ་ཡན་ལག་བརྒྱད་པ་་་་
91
ག



གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་ནད་ཀྱི་རྒྱུ་
བསྟན་པའི་ལེའུ་སྟེ་བརྒྱད་པ་རྫོགས་སོ། །ཞེས་པའོ། །
ནད་ཀྱི་རྐྱེན། །
གཉིས་པ་ནད་ཀྱི་རྐྱེན་བཤད་པ་ལ་གསུམ་སྟེ། ཉན་པར་གདམས་ཤིང་
མདོར་བསྟན་པ་དང་། རྒྱས་པར་བཤད་པ་དང༌། ལེའུའི་མཚན་བསྟན་
པའོ། ། །
དང་བོ་ནི། ནད་ཀྱི་རྒྱུ་བསྟན་ཟིན་པའི་རྗེས་ཐོག་དེ་ནས་སླར་ཡང་སྐུ་
ལས་སྤྲུལ་བའི་དྲང་སྲོང་རིག་པའི་ཡེ་ཤེས་ཀྱིས་འཁོར་རྣམས་ལ་འདི་སྐད་ཅེས་
གསུངས་སོ། །ཀྱེ་ཞེས་བོས་ནས་དྲང་སྲོང་ཆེན་པོ་ཡིད་ལས་སྐྱེས་ལ་སོགས་པ་
འཁོར་ རྣམས་ ལེགས་ པར་ ཉོན་ ལ་ ཡིད་ ལ་ ཟུངས་ ཤིག་ ཅེས་ གདམས་ ནས།
གོང་དུ་བཤད་པའི་ནད་ཀྱི་རྒྱུ་དེ་དག་ལ་ཟུག་རྔུ་མངོན་གྱུར་དུ་བསྐྱེད་པར་བྱེད་
པའི་རྐྱེན་ནི་དུ་ཙམ་ཡོད་སྙམ་ན་རྣམ་པ་གསུམ་དུ་ཡོད་དེ། སྐྱེ་མཆེད་དང་
གསོག་ལྡང་དང་སློང་རྐྱེན་དངོས་ཏེ་གསུམ་མོ། །སྐྱེ་མཆེད་གསོག་ལྡང་གཉིས་ནི་
ནད་ཀྱི་རྐྱེན་དུ་འགྱུར་ཚུལ་ཇི་ལྟར་ཡིན་སྙམ་ན་ནད་ཀྱི་རྣམ་པ་མང་དུ་སྐྱེ་ཞིང་།
ནད་ཀྱི་སྟོབས་འཕེལ་བའམ་མཆེད་པར་བྱེད་པས་ན་སྐྱེ་མཆེད་ ཅེས་པ་དང་།
ནད་ལྐོག་གྱུར་དུ་གསོག་ཅིང་མངོན་གྱུར་དུ་ལྡང་བས་ན་གསོག་ལྡང་ཞེས་ཟེར་ལ།
དེས་ན་དེ་གཉིས་ཀྱང་ནད་སློང་བའི་རྐྱེན་ཡིན་ཞིང༌། ནད་སློང་བའི་རྐྱེན་
དངོས་ནི་ནད་ཁོང་དུ་བསགས་པ་རྣམས་མངོན་སུམ་དུ་སློང་བར་བྱེད་པས་ན་
སློང་རྐྱེན་ཞེས་སྨོས་པ་ཡིན་པས་རྐྱེན་དེ་གསུམ་དུ་ཤེས་པར་བྱའོ། །
གཉིས་པ་རྐྱེན་རྒྱས་པར་བཤད་པ་ལ་གཉིས་ཏེ། རང་རྒྱུད་ ཅན་རྐྱང་
- 92 -



བའི་རྐྱེན་དང༌། གཞན་རྒྱུད་ཅན་ལྡན་འདུས་ཀྱི་རྐྱེན་བཤད་པའོ། །
དང་བོ་ལ་གསུམ་སྟེ། སྐྱེ་མཆེད་དང་། གསོག་ལྡང་དང༌། སློང་རྐྱེན་
དངོས་བཤད་པ་དང་གསུམ་མོ། །དང་བོ་ལ་གཉིས། མདོར་བསྟན་པ་དང་།
རྒྱས་པར་བཤད་པའོ། །
དང་བོ་ནི། ནད་ཀྱི་སློང་རྐྱེན་གསུམ་གྱི་ནང་ནས་དང་བོ་སྐྱེ་མཆེད་ཅེས་
པ་ནི་དུས་དང་དབང་བོ་དང་སྤྱོད་ལམ་རྣམས་དམན་ལྷག་ལོག་པ་ལས་ནད་
རྣམས་སྐྱེད་པར་བྱེད་པ་ཡིན་ཞེས་བྱ་བའི་དོན་ཡིན་ནོ། ། །
གཉིས་པ་རྒྱས་པར་བཤད་པ་ལ་གསུམ་སྟེ། དུས་ཀྱི་སྒོ་ནས་འབྱུང་བའི་
སྐྱེ་མཆེད་དང༌། དབང་བོའི་སྒོ་ནས་འབྱུང་བའི་སྐྱེ་མཆེད་དང་། སྤྱོད་ལམ་གྱི་
སྒོ་ནས་འབྱུང་བའི་སྐྱེ་མཆེད་བཤད་པའོ། ། །
དང་བོ་ནི། སྐྱེ་མཆེད་ཀྱི་སློང་རྐྱེན་ལས་དུས་དམན་ལྷག་ལོག་པ་ཞེས་བྱ་
བ་ནི་ཚ་བའི་དུས་སོས་ཀ གྲང་བའི་དུས་དགུན་ཁ། ཆར་བའི་དུས་དབྱར་
ཁ་སྟེ་དུས་གསུམ་དམན་པ་ནི་རིམ་པ་བཞིན་དུ་ཚ་བའི་ཤས་ཆུང་བ། གྲང་
བའི་ཤས་ཆུང་བ། ཆར་བ་ཆུང་བ་སྟེ། དེ་བཞིན་དུ་ལྷག་པ་ནི་དུས་དེ་གསུམ་
གྱི་སྐབས་སུ་རིམ་པ་བཞིན་དུ་ཚ་བ། གྲང་བ། ཆར་བ་རྣམས་ཆེ་དྲགས་པ་ལ་
བྱ་དགོས་སོ། །ལོག་པ་ནི་དུས་དེ་གསུམ་གྱི་སྐབས་སུ་རིམ་པ་བཞིན་དུ་ཚ་བ་དང་
གྲང་བ་དང་ཆར་བ་གསུམ་མེད་པ་ཞེས་བྱ་སྟེ། ཅུང་ཟད་དམན་པ་ཙམ་ལ་མི་
བྱའོ། ། འདི་ལྟར་གསུངས་པའི་ཤུགས་ལ་དུས་དེ་གསུམ་གྱི་ཚེ་རང་རང་གི་་་་
གནས་ ལུགས་ དང༌ མཐུན་ པར་ ཚ་ གྲང་ ཆར་ གསུམ་ སྙོམས་ པར་ བྱུང་ བ་ ནི།
དམན་ལྷག་ལོག་པ་གསུམ་དང་བྲལ་བ་ཞེས་བྱ་སྟེ་ནད་མི་འབྱུང་བའི་རྒྱུའི་གཙོ་
བོ་ཡིན་ནོ། །
ཁ 93 -



གཉིས་པ་སྐྱེ་མཆེད་དབང་བོའི་སྒོ་ནས་བཤད་པ་ནི། སྐྱེ་མཆེད་ཀྱི་སློང་
རྐྱེན་གསུམ་གྱི་ནང་ནས་དབང་བོ་དམན་ལྷག་ལོག་པ་ཞེས་བྱ་བ་ནི། མིག་དང་
རྣ་བ་དང་སྣ་དང་ལྕེ་དང་ལུས་ཀྱི་དབང་བོ་སྟེ་དབང་བོ་ལྔ་དང༌། དེ་དག་གི་
ཡུལ་ གཟུགས་སྒྲ་དྲི་རོ་རེག་བྱ་རྣམས་ ཤིན་ ཏུ་ཆུང་བ་ལ་ལོངས་སྤྱོད་ པའམ།
ཡང་ན་ཡུལ་དེ་རྣམས་ལ་དབང་བོ་རྣམས་སོ་སོར་མི་སྦྱོར་བ་ནི་དམན་པ་ཞེས་བྱ་
བ་ཡིན་ཏེ། དེ་བཞིན་དུ་དབང་བོ་རྣམས་རང་རང་གི་ཡུལ་ལ་ཤས་ཆེར་གཏད་
དྲགས་པ་ནི་ལྷག་པར་སྦྱོར་བ་ཡིན་ལ། དབང་བོ་ལྔ་དང་ཡུལ་ལྔ་བོ་རྣམས་ཀྱི་
བར་ཐག་ཤིན་ཏུ་ཉེ་བ་དང༌། ཡང་ན་ཤིན་ཏུ་རིང་བ། དེ་བཞིན་དུ་ཧ་ཅང་
ཆེ་དྲགས་པའམ་ཆུང་དྲགས་པ་དང་། འཇིགས་སུ་རུང་བ་དང་ཤིན་ཏུ་མི་སྡུག་
པའི་གཟུགས་སྒྲ་སོགས་ལ་ལོངས་སྤྱོད་པ་ནི་ལོག་པའི་སྦྱོར་བ་ཞེས་བྱ་སྟེ། དེ་
ལྟ་བུ་ཡང་ནད་ཀྱི་རྐྱེན་ཡིན་པར་བཤད་དོ། ། །
གསུམ་པ་སྐྱེ་མཆེད་སྤྱོད་ལམ་གྱི་སྒོ་ནས་བཤད་པ་ནི། སྐྱེ་མཆེད་གསུམ་
གྱི་ནང་ནས་སྤྱོད་ལམ་དམན་ལྷག་ལོག་པ་ནི། ལུས་དང་ངག་དང་ཡིད་གསུམ་
གྱི་སྒོ་ནས་ངེས་དགོས་པ་ཡིན་ཏེ། དེ་ཡང་ལུས་ངག་ཡིད་གསུམ་གྱིས་བྱེད་
འགྱུར་གྱི་ལས་ཀྱི་དབང་དུ་བྱས་ནས། ལུས་ངག་ཡིད་གསུམ་པོ་རང་རང་གི་
ཡུལ་སོ་སོ་ལ་འཇུག་པ་ཆུང་ངམ་ཡང་ན་ལས་ལ་མི་སྦྱོར་བ་དང་། སྦྱོར་ཡང་
འཇུག་པ་དམན་པ་རྣམས་ནི་དེ་གསུམ་གྱི་ལས་དམན་པ་ཡིན་ཞིང་། ཡང་ཡུལ་
སོ་སོ་ལ་ཧ་ཅང་བརྟེན་ངས་ཞེས་ གཏུད་དྲགས་ནས་ཆེ་ཆེར་འཇུག་པ་ནི་དེ་་
གསུམ་གྱི་ལས་ལྷག་པའི་སྦྱོར་བ་ཡིན་ལ། དེ་བཞིན་དུ་བཤང་གཅིན་སོགས་
མེད་ཀྱང་ནན་གྱིས་བཙིར་བ་དང༌། མི་ཐེག་བཞིན་དུ་ཁུར་བ་སོགས་ཀྱི་ཚེ་
ལུས་གཅུས་བར་འགྱུར་བ་དང་། གཞན་ཡང་ཚེ་འདི་དང་སྔ་མར་ལུས་ངག་
- 94 -



ཡིད་གསུམ་གྱི་སྒོ་ནས་མི་དགེ་བ་བཅུ་བགྱིས་བ་ལ་སོགས་པ་རྣམས་ལོག་པར་
སྦྱོར་བ་ཡིན་ཏེ། འདི་དག་ནི་ནད་ཐམས་ཅད་སྐྱེ་ཞིང་མཆེད་པར་བྱེད་པའི་
རྐྱེན་ཡིན་པས་ན་སྤང་བའི་ཐབས་ལ་འབད་དགོས་སོ། །
གཉིས་པ་ནད་ཀྱི་རྐྱེན་གསོག་ལྡང་བཤད་པ་ལ་གཉིས་ཏེ། མདོར་་་་
བསྟན་པ་དང་། རྒྱས་པར་བཤད་པའོ། །
དང་བོ་ནི། ནད་གསོག་ལྡང་ཞི་གསུམ་ནི། རྒྱུ་དང་ངོ་བོ་དང་དུས་ཏེ་
གསུམ་གྱི་སྒོ་ནས་ཤེས་བར་བྱ་དགོས་ཞེས་པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། གསོག་ལྡང་གི་ རྒྱུ་དང་།
གསོག་ལྡང་གི་ངོ་བོ་དང་། གསོག་ལྡང་བྱེད་པའི་དུས་བཤད་པ་དང་གསུམ་
མོ། །
དང་བོ་ནི། གསོག་ལྡང་ཞི་གསུམ་གྱི་རྒྱུའི་གཙོ་བོ་ནི་སྨན་དང་ཟས་རྩུབ་
པ་དང་ཡང་བ་དང་ཕྲ་བ་དང་སྲ་བ་དང་གཡོ་བ་དང་སྐྱ་བའི་ཡོན་ཏན་ཅན་
རྣམས་གལ་ཏེ་དྲོ་བ་དང་ལྡན་པ་བསྟེན་པའི་ཚེ་ན་རྒྱུ་དེས་རླུང་ཁོང་དུ་གསོག་
པར་བྱེད་ལ། དེ་ཡང་རྩུབ་པ་ལ་སོགས་པའི་ཡོན་ཏན་དེ་རྣམས་རླུང་གི་མཚན་
ཉིད་དང་ཆོས་མཐུན་ཞིང་སྟོབས་ཆེ་བས་རླུང་གི་གནས་སུ་འཕེལ་ཞིང་གསོག་
པར་བྱེད་པ་སྟེ། དྲོ་བ་དང་ལྡན་ལ་དེས་རླུང་གསོག་པ་ལ་གེགས་བྱེད་མ་ནུས་
ཀྱང་མགོ་མནན་པས་ལྡང་མ་ནུས་པའོ། །བསགས་པའི་རླུང་དེ་ཡང་རྩུབ་པ་ལ་
སོགས་པའི་ཡོན་ཏན་དང་གྲང་བ་དང་ལྡན་པའི་ཟས་དང་སྨན་ཟོས་བས་ན་རླུང་
ནད་མངོན་སུམ་དུ་ལྡང་བར་བྱེད་དོ། ། སླང་བའི་རླུང་ནད་དེ་ཡང་ནམ་ཞིག་གི་
ཚེ་སྣུམ་པ་དང་དྲོ་བ་དང་ལྕི་བ་དང་སྦོམ་པ་དང་འཇམ་པ་དང་བརྟན་པའི་ཡོན་
ཏན་དང་ལྡན་པའི་ཟས་དང་སྨན་བསྟེན་པས་ཞི་བར་འགྱུར་རོ། །དེ་བཞིན་དུ་
– 95 -



རྣོ་བ་དང་སྣུམ་པ་དང་ཡང་བ་དང་དྲི་མནམ་པ་དང་འཁྲུ་བ་དང་གཤེར་བ་དང་
ལྡན་པའི་ཟས་དང་སྨན་བསིལ་བ་དང་ལྡན་པར་བསྟེན་ན་རྣོ་བ་སོགས་ཀྱི་ནུས་
པས་མཁྲིས་པ་རང་གནས་སུ་གསོག་ཅིང་བསིལ་བས་མགོ་མནན་པས་མ་ལྡང་ལ།
མཁྲིས་པ་ཁོང་དུ་བསགས་པ་དེའི་ཚེ་རྣོ་བ་སོགས་ལྡན་པའི་ཟས་དང་སྨན་ཚ་བ་
དང་ལྡན་པ་བསྟེན་པས་མཁྲིས་པ་མངོན་སུམ་དུ་ལྡང་བར་འགྱུར་ཞིང༌། རྟུལ་
བ་དང་སྐྱ་བ་དང་ལྕི་བ་དང་རྩུབ་པ་དང་བརྟན་པ་དང་སྐམ་པའི་ཡོན་ཏན་དང་
ལྡན་པའི་ཟས་དང་སྨན་བསིལ་བ་དང་ལྡན་པ་བསྟེན་པས་ཞི་བར་འགྱུར་རོ། །
ལྕི་བ་དང་སྣུམ་པ་དང་རྟུལ་བ་དང་འཇམ་པ་དང་བརྟན་པ་དང་འབྱར་བག་གི་
ཡོན་ཏན་ལྡན་པའི་ཟས་དང་སྨན་བསིལ་བ་དང་ལྡན་པར་བསྟེན་ན་ལྕེ་སོགས་ཀྱི་
ནུས་པས་བད་ཀན་རང་གནས་སུ་གསོག་པར་འགྱུར་གྱི་བསིལ་བའི་གོང་བུ་་
གཅིག་ཏུ་བསྒོངས་ཤིང་འཁྱགས་པར་བྱས་པས་ལྡང་བར་མི་ནུས། དེ་ལ་ལྕི་
སོགས་ཀྱི་ཟས་དང་སྨན་དྲོ་བ་དང་ལྡན་པ་བསྟེན་པས་བད་ཀན་གྱི་ནད་མངོན་
གྱུར་དུ་ལྡང་ཞིང་། ལངས་བའི་བད་ཀན་ཡང་རྩུབ་པ་དང་ཡང་བ་དང་སྐྱ་བ་
དང་རྣོ་བ་དང་གཡོ་བའི་ཡོན་ཏན་དང་ལྡན་པའི་ཟས་དང་སྨན་བད་ཀན་གྱི་
མཚན་ཉིད་དང་ཚུལ་མི་མཐུན་པ་བསྟེན་པས་ཞི་བར་འགྱུར་རོ། །
གཉིས་པ་གསོག་ལྡང་ཞི་གསུམ་གྱི་ངོ་བོ་བཤད་པ་ནི། རླུང་མཁྲིས་བད་
ཀན་གསུམ་པོ་དེ་དག་རང་གི་གནས་སུ་ཟས་སྤྱོད་དང་ཡུལ་དུས་ལ་སོགས་པའི་
དབང་གིས་རིམ་པས་སྟོབས་འཕེལ་ཞིང་ཇི་ལྟར་འཕེལ་བའི་རིམ་པས་རང་་་་
གནས་སུ་གསོག་པར་བྱེད་ལ། བསགས་པ་དེ་ཡང་སྟོབས་སུ་གྱུར་པའི་རྒྱུ་ལས་
ཅུང་ཟད་འཁྲུག་ཅིང་གཡོ་བར་བྱེད་པས་ན་དེ་དང་མི་མཐུན་པའི་ཡོན་ཏན་སྣུམ་
པ་ལ་སོགས་པ་འདོད་པས་དོན་དུ་གཉེར་བར་བྱེད་དོ། །དེ་ཡང་རང་གནས་སུ་
– 96 -



རླུང་བསགས་པ་སྟོབས་སུ་གྱུར་པ་དེའི་ཚེ་རླུང་གི་མཚན་ཉིད་དང་ཆོས་མི་མཐུན་
པའི་ཡོན་ཏན་སྣུམ་པ་སོགས་འདོད་ཅིང་། མཁྲིས་པ་དང་བད་ཀན་དེ་ལྟར་
གྱུར་པའི་ཚེ་རང་རང་གི་མཚན་ཉིད་དང་ཆོས་མི་མཐུན་པའི་ཡོན་ཏན་བསིལ་བ་
ལ་སོགས་པ་དང་རྩུབ་པ་ལ་སོགས་པ་ཡིད་ལ་འདོད་པར་འགྱུར་བ་ཡིན་ནོ། །
གོང་དུ་བཤད་པ་འདི་ནི་གསོག་པའི་ངོ་བོ་ཡིན་ལ། ལྡང་བའི་ངོ་བོ་ནི་རང་
རང་གི་གནས་སུ་བསགས་པ་དེ་ཉིད་ཡུལ་དུས་དང་ཟས་སྤྱོད་ཀྱི་དབང་གིས་ལྡང་
བའི་ཚེ་རང་རང་གི་གནས་ལས་ལོག་པའི་ལམ་གཞན་གཉིས་པོའི་གནས་སུ་་
ཞུགས་ནས་ན་བར་འགྱུར་ཏེ། རྩ་ཆུ་ཕྱི་ཡུལ་དུ་ནད་རང་གི་རྟགས་རྣམས་
གསལ་བར་སྟོན་པར་བྱེད་དོ། །ནད་ལྡང་བ་དེ་ལ་ཟས་སྤྱོད་སྨན་དཔྱད་དང་
ཡུལ་དུས་སོགས་ཀྱི་སྒོ་ནས་འཕེལ་ཟད་འཁྲུགས་པའི་ནད་རྣམས་ཞི་བར་བྱས་
ནས། རང་རང་གི་གནས་སུ་ལྡང་ཚད་ཀྱི་རང་བཞིན་དང་མཉམ་པར་གནས་
ནས་ནད་མངོན་འགྱུར་པ་མེད་པ་ནི་ཞི་བའི་ངོ་བོ་ཡིན་ནོ། །
གསུམ་པ་གསོག་ལྡང་ཞི་གསུམ་གྱི་དུས་བཤད་པ་ལ་གཉིས་ཏེ། མདོར་
བསྟན་པ་དང་། རྒྱས་པར་བཤད་པའོ། །
དང་བོ་ནི། གསོག་ལྡང་ཞི་གསུམ་གྱི་དུས་ནི་སོས་ཀ་སོགས་ཞེས་སོགས་
སྒྲས་བསྡུས་པའི་དབྱར་ཀ་དང་སྟོན་ཀ་གསུམ་ནི་རིམ་པ་བཞིན་དུ་རླུང་གི་གསོག་
ལྡང་ཞི་གསུམ་གྱི་དུས་ཡིན་ཏེ། དེ་བཞིན་དུ་མཁྲིས་པའི་གསོག་ལྡང་ཞི་གསུམ་
གྱི་ དུས་ ཀྱང་ རིམ་ པ་ བཞིན་དུ་ དབྱར་ དང་ སྟོན་ དང་དགུན་ གསུམ་ ཡིན་ ལ།
བད་ཀན་གསོག་ལྡང་ཞི་གསུམ་གྱི་དུས་ནི་དགུན་སྨད་དང་དཔྱིད་དང་སོས་ཀ་
གསུམ་ཡིན་པར་བཤད་དོ། །
གཉིས་པ་རྒྱས་པར་བཤད་པ་ནི། ལོ་གཅིག་ལ་དུས་དྲུག་ཏུ་ཕྱེ་བའི་སོས་
— 97
-



ཀའི་དུས་སུ་ཡང་ལ་རྩུབ་པ་རླུང་གི་མཚན་ཉིད་དང་ཆོས་མཐུན་པའི་ཡུལ་དུ་
སྡོད་པ་དང༌། རླུང་གི་རང་བཞིན་གྱི་ལུས་དང་ལྡན་པའི་མིའི་ཡང་ལ་རྩུབ་
ཅིང་སྐྱ་བ་དང་གཡོ་བའི་ཡོན་ཏན་དང་ལྡན་པའི་ཟས་དང༌། དེ་འདྲ་བའི་
སྤྱོད་ལམ་ཀུན་ཀྱང་ལྷན་གཅིག་ཏུ་དུས་མཚུངས་བར་བསྟེན་པས་རླུང་གསོག་
པར་བྱེད་པ་ཡིན་གྱི། དུས་དེ་ཉིད་ཤིན་ཏུ་དྲོ་བས་རྩུབ་པ་སོགས་དང་སྟོབས་
མ་མཚུངས་པས་གསོག་པ་ལ་གེགས་བྱེད་མ་ནུས་པར་ཅུང་ཟད་ནུས་པ་ཆུང་དུ་
བཏང་བས་ལྡང་བར་མི་འགྱུར་བ་ཡིན་ལ། བསགས་པ་དེ་ཉིད་དབྱར་ཁའི་
དུས་སུ་ཆར་རླུང་རྒྱས་པའི་ཚེ་གྲང་བ་སྐྱེས་པས་རྐྱེན་བྱས་ཏེ་ལྡང་བ་ཡིན་ལ།
དེ་ཡང་ཆར་བ་དང་རླུང་ཆད་ནས་དགུན་གྱི་གྲང་བ་མ་ཟིན་པའི་བར་གྱི་སྟོན་
དུས་སུ་སྣུམ་ལ་བྲོ་བ་སོགས་རླུང་གི་མཚན་ཉིད་དང་ཆོས་མི་མཐུན་པ་ཆེར་རྒྱས་
པའི་དབང་གིས་ཞི་བར་འགྱུར་བ་ཡིན་ནོ། །དབྱར་ཁའི་དུས་ཀྱི་ཚེ་རྣོ་ཚ་སྣུམ་
པའི་ཟས་སྤྱོད་ཡུལ་དུས་མཚུངས་བར་བསྟེན་པས་མཁྲིས་པ་རང་གནས་སུ་་་
འཕེལ་བ་ལ་ཆར་རླུང་གིས་བསིལ་བས་ལྡང་བའི་གེགས་བྱས་ཏེ་སྟོབས་ཞན་པར་
བཏང་བས་མཁྲིས་པ་གསོག་པ་ཡིན་གྱི་ལྡང་བར་མི་འགྱུར་ལ། སྣུམ་པ་དྲོ་བ་
རྣོ་བ་སོགས་ཀྱི་ཡོན་ཏན་དང་ལྡན་པའི་སྟོན་གའི་དུས་ཀྱི་ཚེ་མཁྲིས་པ་རང་གི་
མཚན་ཉིད་དང་ཆོས་མཚུངས་པའི་དབང་གིས་ལྡང་ཞིང༌། ལངས་པ་དེ་ཉིད་
དགུན་སྟོད་ཀྱི་དུས་དེར་བསིལ་རྟུལ་ལ་སོགས་པ་མཁྲིས་པའི་མཚན་ཉིད་དང་
ཆོས་མི་མཐུན་པའི་ཡོན་ཏན་དང་ལྡན་པའི་དབང་གིས་ཞི་བར་འགྱུར་རོ། །དེ་
བཞིན་དུ་དགུན་སྨད་ཀྱི་དུས་དེར་བསིལ་སྣུམ་ལྕི་རྟུལ་སོགས་དང་ལྡན་པའི་ཡུལ་
དུས་དང་ཟས་སྤྱོད་ཀུན་མཚུངས་པར་གྱུར་པས་བད་ཀན་རང་གནས་སུ་གསོག་
པ་ཡིན་གྱི། དེའི་དུས་སུ་ལྷག་པར་གྲང་བས་ཞུན་མར་འཁྱགས་ན་གོང་བུར་
- 98 -



འདྲིལ་ བ་ བཞིན་ དུ་ བད་ ཀན་ བསྒོངས་ པས་ དངོས་ སུ་ ལྡང་ བར་ མི་ ནུས་ ལ།
བསྒོངས་པ་དེ་དཔྱིད་ཀའི་དུས་ཀྱི་ཉི་མའི་འོད་ཤིན་ཏུ་དྲོ་བས་གོང་བུ་བཤིག་
ནས་ནད་ལྡང་བ་ཡིན་ཞིང་། ལངས་པ་དེ་ཡང་སོས་ཀའི་དུས་སུ་ཡང་ལ་རྩུབ་
པ་སོགས་བད་ཀན་གྱི་མཚན་ཉིད་དང་ཆོས་མི་མཐུན་པའི་ཡོན་ཏན་གྱི་དབང་
གིས་ཞི་བར་འགྱུར་བའི་ཚུལ་ཞིབ་པར་རླུང་གི་སྐབས་ལྟར་ཤེས་པར་བྱའོ། །
གོང་དུ་བཤད་པ་དེ་རྣམས་ནི་དུས་སོགས་རིམ་པ་ཅན་ལ་ལྟོས་པའི་གསོག་
ལྡང་ཞི་གསུམ་བྱེད་ཚུལ་ཡིན་ལ། འོན་ཀྱང་ཞེས་པའི་སྒྲས་ཚ་བ་དང་བསིལ་བ་
ལ་སོགས་པ་འབྱུང་བ་ལྔའི་ཡོན་ཏན་དང་ལྡན་པའི་དཔྱིད་ཀ་སོགས་ཀྱི་དུས་ཁོ་
ན་ལ་མ་བབས་ཀྱང་ཟས་དང་སྤྱོད་ལམ་དང་སྨན་འགའ་ཞིག་གི་དབང་གིས་
འཕྲལ་དུ་གསོག་ལྡང་ཞི་གསུམ་བྱེད་པའང་ཡོད་དེ། དཔེར་ན་རླུང་ཤས་ཅན་
འགའ་ཞིག་གིས་སྐྱབས་དང་ཁུར་ཚོད་དང་ཇ་ལ་སོགས་པ་ཟོས་ཤིང་འཐུངས་
བས་རླུང་ཆེར་གསོག་ཅིང་། དེ་མ་ཐག་ལྟ་བུར་ག་བུར་ལ་སོགས་པའི་དྲི་ཙམ་
གྱིས་ལྡང་ནུས་ལ། དེའི་ཚེ་ཤ་ཚོད་དང་ཆང་སོགས་བསྟེན་ན་འཕྲལ་དུ་ཞི་བར་
འགྱུར་བ་ལྟ་བུ་སྟེ་མཁྲིས་པ་དང་བད་ཀན་ལ་ཡང་སྦྱར་བར་བྱའོ། ། །
གསུམ་པ་སློང་རྐྱེན་དངོས་བཤད་པ་ལ་གཉིས། མདོར་བསྟན་པ་དང༌།
རྒྱས་པར་བཤད་པའོ། །དང་བོ་ནི། གོང་དུ་བཤད་པ་དེ་རྣམས་ཀྱིས་སློང་
རྐྱེན་སྤྱིའི་རྣམ་བཞག་བསྟན་ནས། ད་ནི་ཁྱད་པར་གྱི་སློང་རྐྱེན་བཤད་པ་ལ་
ཐུན་མོང་བ་དང་ཁྱད་པར་གྱི་སློང་རྐྱེན་ཏེ་རྣམ་པ་གཉིས་ཀྱི་སྒོ་ནས་ངེས་པར་བྱ་
དགོས་སོ་ཞེས་པའོ། །
གཉིས་པ་རྒྱས་པར་བཤད་པ་ལ་གཉིས་ཏེ། ཐུན་མོང་གི་རྐྱེན་དང་ཁྱད་
པར་གྱི་རྐྱེན་ནོ། །
-
99
ག་



དང་བོ་ནི། རླུང་ལ་སོགས་པའི་ནད་ཀུན་སློང་བར་བྱེད་པའི་ཐུན་མོང་
གི་རྐྱེན་ནི་སོས་ཀ་སོགས་ནད་འབྱུང་བའི་དུས་དང་། འབྱུང་བོ་སོགས་ཀྱི་གདོན་
དང༌། གྱུར་བ་ལ་སོགས་པའི་དུག་དང་། མི་འཕྲོད་པའི་ཟས་སྤྱོད་དང༌།
སྨན་པས་གསོ་བ་ལོག་པར་བྱས་པ་དང་། ཚེ་སྔ་མའི་ལས་ངན་པ་སད་པ་
རྣམས་ལས་ནད་ཀྱི་རྣམ་པ་མི་འདྲ་བ་དཔག་ཏུ་མེད་པ་འབྱུང་བར་འགྱུར་རོ། །
ཞེས་པའི་དོན་ཡིན་ནོ། །
གཉིས་པ་ཁྱད་པར་གྱི་སློང་རྐྱེན་དངོས་བཤད་པ་ལ་གསུམ་སྟེ། རླུང་གི་
སློང་རྐྱེན་དང་། མཁྲིས་པའི་སློང་རྐྱེན་དང་། བད་ཀན་གྱི་སློང་རྐྱེན་བཤད་
པའོ། །
དང་བོ་ནི། རླུང་གི་ནད་སློང་བའི་རྐྱེན་ཁྱད་པར་བ་ནི། སྨན་དང་
ཟས་ཀྱི་རིགས་རོ་ཁ་བ་དང༌། ཨ་རུ་དང་བ་རུ་ལས་གཞན་པའི་རོ་བསྐ་བའི་
རིགས་དང་། རོ་ཇི་ལྟར་གྱུར་ཀྱང་ཡོན་ཏན་ཡང་བ་དང་རྩུབ་པ་དང་སྲ་བ་
དང་ཕྲ་བ་དང་སྐྱ་བ་དང་གཡོ་བ་དང་གྲང་བ་དང་ལྡན་པ་རྣམས་བསྟེན་དྲགས་
པ་དང་། ཆགས་པ་མང་དུ་སྤྱད་པས་དུབ་པ་དང༌། ཉིན་མང་བོའི་བར་དུ་
ལྟོ་ཆག་པ་དང༌། ཟས་ཉུང་ངུ་ཁོ་ན་ལས་མ་ཟོས་པ་དང་། ནུབ་མང་བོར་གཉིད་
ཆག་པ་དང༌། སྔ་དྲོ་ལྟོ་ སྟོང་ལ་ལུས་ངག་གི་བྱ་བ་དྲགས་ཤུལ་ཆེས་བ་དང་།
གཏར་བ་དང་རྨས་བ་སོགས་ཀྱི་བུ་ག་ལས་ཁྲག་མང་དུ་ཟགས་པ་དང་། ཡང་
ན་འཁྲུ་སྐྱུགས་དྲག་པོས་བཏབ་པ་དང༌། ག་བུར་སོགས་ཀྱི་དྲི་དང་ལྡན་པའམ་
མིན་ཀྱང་རུང་སྟེ་རླུང་བསེར་བུའི་ཡུན་རིང་དུ་བུས་པ་དང༌། ག་ཆད་པ་སྟེ་
ཡིད་ཆད་ཆད་ཀྱི་བར་དུ་ངུས་པ་དང་། མྱ་ངན་དང་སེམས་ལས་ཆེ་ཆེར་བྱེད་
པ་དང་། ཉིན་མཚན་མེད་པར་སྨྲ་བ་སོགས་ཁའི་ལས་ཆེ་བ་དང་འབྲས་བུ་ལ་
- 100 -



སོགས་པ་མ་སྨིན་པའམ་ཐལ་ཆེ་བ་ལྟ་བུ་བཅུད་མེད་པའི་ཁ་ཟས་ཁོ་ན་ཡིན་ལ་
གཏད་པ་སྟེ་རྒྱུན་སྲིང་བ་དང་། བཤང་གཅི་ལ་སོགས་པ་འབྱུང་བའི་ཤུགས་
བཀག་པ་དང་། མི་འབྱུང་བཞིན་དུ་ནན་གྱིས་བཙིར་བ་ལ་སོགས་པའི་རྐྱེན་དེ་
རྣམས་ཀྱིས་རླུང་གི་ནད་གློ་བུར་དུ་ལྡང་བར་བྱེད་པ་ཡིན་ནོ། ། །
གཉིས་པ་མཁྲིས་པའི་སློང་རྐྱེན་ནི། ཙི་ཏྲ་ཀ་དང་ན་ལེ་ཤམ་ལ་སོགས་པ་
ཚ་བའི་རོ་དང་ལྡན་པ་ཕལ་ཆེར་དང་། གར་ཆང་དང་ལོ་མར་དང་འབྲུ་མར་
སོགས་རྣོ་ཚ་སྣུམ་ལ་ཡང་ཞིང་དྲི་མནམ་པ་སོགས་ཀྱི་ཡོན་ཏན་དང་ལྡན་པའི་
བཟའ་བཏུང་བསྟེན་དྲགས་པ་དང་། རང་གི་རྒྱུད་ལ་ཞེ་སྡང་དྲག་པོ་སྐྱེས་པ་
དང་། ཚ་བའི་དུས་ཀྱི་ཉིན་གུང་གཉིད་ལོག་པ་དང༌། གཞི་གཅིག་ཏུ་འདུག་
བཞིན་པའི་རྗེས་ཐོག་གློ་བུར་དུ་དྲག་ཤུལ་གྱི་ལས་བྱས་པ་དང༌། མི་ཐེག་་་
བཞིན་དུ་ཁུར་བོ་ཆེན་པོ་འབད་པས་ཁུར་བ་དང་། ས་ཤིན་ཏུ་སྲ་བའི་རང་
བཞིན་ཅན་ཤུགས་བསྐྱེད་ནས་རྐོས་པ་དང༌། གཞུ་སྲན་མོ་བཀང་བ་དང་།
འཛིང་ཁ་དྲག་ཏུ་བཀྱེ་བ་དང་། བང་རྒྱུག་པ་དང་། ཚད་པ་ཆེ་དུས་ལྟ་བུ་ལ་
འགྲོ་བ་དང་ལས་མང་དུ་བྱེད་པ་དག་གིས་ཉེན་པོ་དང་། རྟ་ཡིས་ས་ལ་་་་
བརྡབས་པ་དང་། གཡང་ལ་ལྟུང་བ་དང་། འཐིབས་འོག་ཏུ་ཚུད་པ་དང་།རྡོ་
དང་དབྱུག་པ་ལ་སོགས་པས་ལན་མང་དུ་བརྡུངས་པ་དང༌། ཁྱད་པར་དུ་ཤ་
དང་མར་དང་བུ་རམ་དང་ཆང་ལ་སོགས་པའི་བཟའ་བཏུང་ཐལ་དྲགས་པའི་
རྐྱེན་དེ་རྣམས་ཀྱིས་མཁྲིས་ཚད་གློ་བུར་དུ་སློང་བར་བྱེད་པ་ཡིན་ནོ། །
གསུམ་པ་བད་ཀན་གྱི་སློང་རྐྱེན་བཤད་པ་ནི། ཁུར་ཚོད་སོགས་རོ་ཁ་བ་
དང་། འོ་མ་སོགས་རོ་མངར་བ། རོ་ཇི་ལྟར་གྱུར་ཀྱང་ལྕི་སྣུམ་བསིལ་རྟུལ་
འཇམ་བརྟན་སོགས་ཀྱི་ཡོན་ཏན་དང་ལྡན་པའི་བཟའ་བཏུང་བསྟེན་དྲགས་པ་
- 101 -



དང༌། ཟས་ཟོས་ནས་འགྲངས་རྗེས་དལ་བར་འདུག་པ་དང༌། ཉིན་དུས་སུ་
གཉིད་ལོག་པ་དང་། རླན་དང་བཅས་པའི་སྟེང་དུ་ཉལ་བའམ་ཡུན་དུ་སྡོད་པ་
དང་། དགུན་སྨད་ལྟ་བུ་གྲང་བའི་དུས་སུ་ཆུའི་ནང་དུ་ཞུགས་པ་དང་། གྲང་
བའི་དུས་སུ་གོས་སྲབ་གྱོན་ནས་འཁྱགས་པ་དང་། གྲོ་དང་སྲན་མ་དང་ཁམ་
བུ་སོགས་གསར་ཐོག་རྣམས་སེར་ཅན་ཏེ་མ་སྨིན་པའམ་སྨིན་ཀྱང་རློན་པ་མང་དུ་
ཟ་བ་དང༌། ཡུན་རིང་བོར་ལོན་པས་སུངས་བ་དང༌། ར་ཤ་དང་སྐོམ་པོ་སྟེ་
རྟོལ་དུ་གྲགས་པའི་ཤ་དང་། ཤ་ཤིན་ཏུ་རིད་པ་དང༌། ཚིལ་བུ་དང་རྐང་
མར་མང་དུ་ཟོས་པ་དང་། འབྲུ་མར་དང་རྩི་མར་སོགས་བཟའ་བའི་བྱེ་བྲག་
རུལ་བ་རྣམས་དང་། ལོ་ཤུར་ཏེ་ཚོད་དཀར་ལ་སོགས་པ་ལོ་མ་རེངས་པའམ་
རྙིང་བ་དང་། ལ་ཕུག་རུལ་བ་སྟེ་རིད་པའམ་རུལ་ལ་ཁད་པ་དང༌། རི་སྒོག་
ལ་སོགས་པ་མ་བཙོས་པའི་རྗེན་ཟས་ཀྱི་རིགས་མཐའ་དག་ཟ་བ་དང་། ཟས་
ཀྱི་རིགས་བཙོས་ཀྱང་མ་འཚོས་པའམ་ཡང་ན་འཚིག་པ་དང་། ཡུན་ལོན་པས་
ཁེངས་བོར་གྱུར་པའི་ཟས་རྣམས་ཟ་བ་དང༌། རའི་འོ་མ་རློན་པ་ཏེ་མ་སྐོལ་
བའམ་ཚན་མོ་མ་ཡིན་པ་དང་། ཞོ་མ་ལངས་བ་དང་། དར་བ་རུལ་བ་དང་།
ཆུ་གྲང་མོ་དང༌། ཇ་ལ་སོགས་པ་མང་དུ་འཐུངས་བ་དང༌། གོང་དུ་བཤད་
པའི་བཟའ་བཏུང་གི་རིགས་ཧ་ཅང་ཆེས་ཏེ་འོག་ཏུ་བཤད་པའི་ཚད་ལས་འདས་
པའམ་སྔ་མའི་ཟས་མ་ཞུ་བཞིན་དུ་སླར་ཡང་ཕྱི་མ་ཟས་ཟོས་བ་ལ་སོགས་པའི་
རྐྱེན་དེ་རྣམས་ཀྱིས་བད་ཀན་ཞེས་བྱ་བ་གྲང་ནད་ཀྱི་རང་བཞིན་ ཅན་དེ་ཉིད་
སློང་བར་བྱེད་པ་ཡིན་ནོ། །འདིར་དངོས་སུ་མ་གསུངས་ཀྱང་ཤུགས་ལ་སློང་
རྐྱེན་གྱི་ཟས་དང་སྤྱོད་ལམ་དེ་རྣམས་འབད་པས་ཐབས་ཀྱིས་སྤངས་ཏེ་དེའི་མི་
མཐུན་ཕྱོགས་ཀྱི་ཡོན་ཏན་རྣམས་ལ་བསླབས་པས་ནད་དེ་དག་གིས་ཉེ་བར་འཚེ་
- 102 -



བར་མི་འགྱུར་ཞིང༌། དེའི་དབང་གི་རང་རང་གི་ཚེ་ཚད་ཇི་ཙམ་ཡོད་པ་དང་
མཚུངས་པར་གནས་ཏེ་དུས་མ་ཡིན་པའི་འཆི་བའི་འཇིགས་པ་མི་འབྱུང་ངོ༌། །
གཉིས་པ་གཞན་རྒྱུད་ཅན་ལྡན་འདུས་ནད་ཀྱི་སློང་རྐྱེན་བཤད་པ་ནི་གོང་
དུ་བཤད་ཟིན་པའི་རླུང་མཁྲིས་བད་ཀན་རྐྱང་བའི་ནད་ཀྱི་སློང་རྐྱེན་དེ་དག་ཕན་
ཚུན་འདྲེས་པས་ལྡན་པའི་ནད་དང་འདུས་པའི་ནད་དུ་འགྱུར་པ་སྟེ་དེ་ཡང་རླུང་
མཁྲིས་གཉིས་ཀྱི་སློང་རྐྱེན་རྣམས་འདྲེས་པར་བསྟེན་ན་རླུང་མཁྲིས་ལྡན་པའི་
ནད་དུ་འགྱུར་ལ། བད་རླུང་གཉིས་ཀྱི་སློང་རྐྱེན་རྣམས་འདྲེས་པར་བསྟེན་ན་
བད་རླུང་ལྡན་པའི་ནད་དང་། བད་མཁྲིས་གཉིས་ཀྱི་སློང་རྐྱེན་རྣམས་འདྲེས་
པར་བསྟེན་ན་བད་མཁྲིས་ལྡན་པའི་ནད་དུ་འགྱུར་ཞིང་། རླུང་མཁྲིས་བད་
ཀན་གསུམ་གའི་སློང་རྐྱེན་རྣམས་བསྟེན་ན་གསུམ་ག་འདུས་བའི་ནད་དུ་འགྱུར་
བ་ཡིན་ནོ། །ཞེས་དྲང་སྲོང་རིག་པའི་ཡེ་ཤེས་ཀྱིས་གསུངས་སོ། །ཞེས་པའོ། །
གསུམ་པ་ལེའུའི་མཚན་བསྟན་པ་ནི། འདུད་རྩི་སྙིང་བོ་ཡན་ལག་་་་་
བརྒྱད་པ་གསང་པ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
རྐྱེན་བསྟན་པའི་ལེའུ་སྟེ་དགུ་བ་རྫོགས་སོ། །ཞེས་པའོ། །
ནད་འཇུག་ཚུལ།
གསུམ་པ་ནད་ཇི་ལྟར་འཇུག་པའི་ཚུལ་བཤད་པ་ལ་གསུམ་སྟེ། ཉན་
པར་གདམས་པ་དང་། གཞུང་གི་དོན་བཤད་པ་དང༌། ལེའུའི་མཚན་་་་
བསྟན་པའོ། །
དང་བོ་ནི་ནད་ཀྱི་རྐྱེན་བསྟན་ཟིན་པའི་རྗེས་ཐོག་དེ་ནས་སླར་ཡང་སྐུ་ལས་
སྤྲུལ་བའི་དྲང་སྲོང་རིག་པའི་ཡེ་ཤེས་ཀྱིས་ཚིག་འདི་སྐད་ཅེས་གསུངས་སོ། །ཀྱེ་
ཁ 103 -



ཞེས་འབོད་ཚིག་སྔོན་དུ་བཏང་ནས་དྲང་སྲོང་ཆེན་པོ་ཡིད་ལས་སྐྱེས་ལ་སོགས་
པའི་འཁོར་རྣམས་ལེགས་པར་ཉོན་ལ་ཡིད་ལ་ཟུངས་ཤིག་དང་ངས་ལེགས་པར་
བཤད་དོ། །ཞེས་པའོ། །
གཉིས་པ་གཞུང་གི་དོན་བཤད་པ་ལ་གཉིས་ཏེ། ནད་ཇི་ལྟར་འཇུག་
པའི་ཚུལ་བཤད་པ་དང༌། ནད་གང་དུ་བརྟེན་པའི་གནས་བཤད་པའོ། །
དང་བོ་ལ་བཞི་སྟེ། ནད་འཇུག་ཚུལ་དངོས་དང༌། གནོད་བྱ་གནོད་
བྱེད་ཀྱི་འབྲེལ་ཚུལ་དང་། ནད་དེ་ཇི་ལྟར་འཇུག་པའི་རྒྱུ་དང༌། དེ་རྒྱུ་བའི་
ལམ་བསྟན་པའོ། །
དང་བོ་ནི། གོང་དུ་བཤད་པ་དེ་ལྟར་ཉེས་པའི་རྒྱུ་རྣམས་ལ་སྐྱེ་མཆེད་
སོགས་ཀྱི་རྐྱེན་གྱིས་ནད་བསྐྱེད་པར་བྱེད་པས་ནད་འཇུག་པའི་ཚུལ་ནི་ཇི་ལྟ་བུ་
ཡིན་སྙམ་ན། འདི་ནི་བྱ་བྱེད་ལས་གསུམ་གྱི་དབང་དུ་བྱས་ནས་གསུངས་ཏེ།
དཔེར་ན་མདའ་ལྟ་བུ་གང་ལ་འཕང་བར་བྱ་བའི་ཡུལ་རླུང་མཁྲིས་བད་ཀན་
གསུམ་པོ་འབེན་ལྟ་བུ་དང་། དེ་ལ་འཕེན་པར་བྱེད་པའི་རྐྱེན་དེ་ནི་དུས་་་
གདོན་ཟས་སྤྱོད་དང་རྣམ་པ་བཞི་བོ་མི་ལྟ་བུ་དང་། དེའི་རླུང་མཁྲིས་བད་
ཀན་གྱི་མཚན་ཉིད་དང་རྗེས་སུ་མཐུན་པའི་ཡོན་ཏན་རྣམས་འཕེན་པར་བྱ་བ་
མདའ་ལྟ་བུ་དེ་འཕངས་པས་རླུང་མཁྲིས་བད་ཀན་གསུམ་པོ་གང་རུང་ཞིག་ལ་
ཕོགས་པ་དང་། གཞན་གཉིས་ཀྱང་འཁྲུགས་པར་འགྱུར་ལ། དེ་རྣམས་་
འཁྲུགས་པའི་ཚེ་འོག་ནས་འབྱུང་བ་ལྟར་ལུས་ཟུངས་དང་དྲི་མ་ཡང་འཇོམས་
པར་བྱེད་པ་ཡིན་ཏེ། ཅིའི་ཕྱིར་ཞེ་ན་ནད་ཟུངས་དྲི་མ་དེ་རྣམས་ཕན་ཚུན་
རྟེན་དང་བརྟེན་པའི་ཚུལ་དུ་གནས་པའི་འབྲེལ་བ་ལས་རྗེས་སུ་དཔག་པར་བྱ་
དགོས་པའི་ཕྱིར་རོ། །དེ་ཡང་ལྕི་རྟུལ་སོགས་ཀྱི་ཡོན་ཏན་མདའ་ལྟ་བུ་དེ་རླུང་
- 104 -



མཁྲིས་བད་ཀན་གསུམ་པོ་གང་རུང་ཞིག་ལ་ཕོག་པ་ནི་བྱ་བ་དང༌། དུས་ལ་
སོགས་པའི་རྐྱེན་བཞི་བོ་མདའ་འཕེན་མཁན་གྱི་གང་ཟག་ལྟ་བུ་ནི་བྱེད་པ་དང་།
ཡུལ་རླུང་མཁྲིས་བད་ཀན་གསུམ་པོ་འབེན་ལྟ་བུ་དེ་ནི་ལས་ཡིན་ནོ། །
གཉིས་པ་གནོད་བྱ་གནོད་བྱེད་ཀྱི་འབྲེལ་ཚུལ་བཤད་པ་ནི། དེ་ཡང་
ཉེས་པ་གསུམ་ལས་རླུང་ནི་རུས་པ་རྣམས་ལ་གནས་པ་ཡིན་ཏེ། དེ་བཞིན་དུ་
མཁྲིས་པ་ནི་ཁྲག་དང་རྡུལ་ལ་གནས་པ་དང་། བད་ཀན་ནི་རུས་པ་དང་ཁྲག་
དང་། རྡུལ་རྣམས་ཀྱི་ལྷག་མ་སྟེ། དྭངས་མ་དང་ཤ་དང་ཚིལ་དང༌། རྐང་
དང༌། ཁུ་བ་དང༌། བཤང་བ་དང་གཅིན་རྣམས་ལ་གནས་པ་ཡིན་ནོ། །དེ་
ལྟར་ན་དྭངས་མ་ལ་སོགས་པ་གནོད་བྱ་བཅུ་བོ་རྟེན་དང་། རླུང་ལ་སོགས་པ་
ཉེས་པ་གསུམ་པོ་བརྟེན་པ་པོའི་ཚུལ་དུ་འབྲེལ་ཞིང༌། དེའི་ཕྱིར་ན་དུས་གདོན་
ཟས་སྤྱོད་ཀྱི་རྐྱེན་གྱིས་ཡང་རྩུབ་ལ་སོགས་པ་ཉེས་པ་གསུམ་གྱི་མཚན་ཉིད་དང༌
མི་མཐུན་པའི་ཡོན་ཏན་རྣམས། ཉེས་པ་གསུམ་ལ་ཕོགས་པས་ཐོག་མར་དེ་
གསུམ་པོ་རང་རང་གི་གནས་དང་ལྡང་ཚད་ལས་འཁྲུགས་ཏེ། དྭངས་མ་ལ་
སོགས་པའི་ལུས་ཟུངས་རྣམས་ལ་གནོད་ཅིང་ཉེན་པ་བྱས་ཏེ། དེ་ལྟར་་་་་་
འཁྲུགས་ཤིང་ཉེན་པའི་ནད་དང་ལུས་ཟུངས་གཉིས་ཀས་བཤང་བ་ལ་སོགས་
པའི་དྲི་མ་རྣམས་ལ་ནི་ལྷག་པར་གནོད་པ་ཡིན་ནོ། །
གསུམ་པ་ནད་དེ་ལྟར་འཇུག་པའི་རྒྱུ་བཤད་པ་ནི་ཉེས་པ་འཁྲུགས་པས་
ལུས་ཟུངས་དང་དྲི་མ་རྣམས་ལ་གནོད་པར་བྱེད་པ་དེ་ཡང་རླུང་ལ་སོགས་པའི་
ནད་དང་རྒྱུ་རྗེས་སུ་མཐུན་པའི་ཟས་ཡང་རྩུབ་དང་ལྡན་པ་ལྟ་བུ་གང་ཡང་རུང་
བའི་ཟས་ཟོས་པ་དེ་ཉིད་མྱག་ཞུ་དྭངས་གསུམ་བྱས་པའི་དྭངས་མའི་བཅུད་དེ་
ཁྱབ་བྱེད་ཀྱི་རླུང་གིས་ལུས་ཟུངས་རྒྱུ་བའི་བུ་ག་རྣམས་སུ་གཏོར་བ་དེའི་ཚེ།
- 105 -



དྭངས་མ་དེ་རླུང་གིས་ལུས་ཀྱི་གནས་གང་ཡང་རུང་བ་ཞིག་ཏུ་ཆགས་པར་གྱུར་
པ་ལས། རུས་པའི་བུ་ག་རླུང་གི་སྐྱོན་དང་ལྡན་པ་དེ་ཉིད་དང་། དེའི་དུས་
དང་ལྷན་ཅིག་པར་རླུང་བསྐྱེད་པར་འགྱུར་བའི་སྤྱོད་ལམ་གྱིས་ནད་དུ་འགྱུར་ཏེ།
དེ་བཞིན་དུ་ཚ་རྣོའི་ཟས་ལས་བྱུང་བའི་དྭངས་མ་དེ་ཡང་ཁྱབ་བྱེད་ཀྱི་རླུང་གིས་
གཏོར་ནས་ཁྲག་གི་གནས་སུ་ཆགས་པར་འགྱུར་ཞིང་། དེའི་ཚེ་ཁྲག་རྒྱུ་བའི་བུ་
ག་མཁྲིས་པའི་སྐྱོན་དང་ལྡན་པ་དང་། ཁྲག་འཕེལ་བའི་སྤྱོད་ལམ་གྱིས་ནད་དུ་
འགྱུར་ཞིང་། ལྕི་བསིལ་གྱིས་ཟས་ལས་བྱུང་བའི་དྭངས་མ་དེ་ཡང་ཤ་ཚིལ་སོགས་
རྒྱུ་བའི་བུ་ག་བད་ཀན་གྱི་སྐྱོན་དང་ལྡན་པ་དེ་དང་བད་ཀན་འཕེལ་འགྱུར་གྱི་
སྤྱོད་ལམ་གྱི་དབང་གིས་ནད་དུ་འགྱུར་ལ། དེ་ཡང་རླུང་སོགས་རང་རང་གི་རྒྱུ་
དང་རྗེས་སུ་མཐུན་པའི་དྭངས་མ་དེ་རྣམས་རང་རང་གི་གནས་སུ་ངེས་པར་
ཆགས་པར་འགྱུར་བའི་རྒྱུ་མཚན་ཡང་གནས་པ་དེ་དང་དེར་གནས་པའི་ཉེས་པ་
རང་རང་གི་མཚན་ཉིད་དང་རྗེས་སུ་མཐུན་པས་འཛིན་ཅིང་མི་གཏོང་བར་བྱེད་
པ་ཡིན་ནོ། །དེ་ཡང་དཔེར་ན་དབྱར་ཁའི་དུས་ཀྱི་ནམ་མཁའ་ལ་རྒྱ་མཚོ་ལས་
འོང་བ་ལྷོ་ཕྱོགས་ཀྱི་སྤྲིན་པ་ཆུང་ངུ་ནས་རིམ་ གྱིས་འདུས་ཤིང་བསགས་ཏེ།
ཆར་བ་འབབ་པ་བཞིན་དུ། བུ་གའི་སྐྱོན་དང་ཟས་སྤྱོད་རིགས་མཐུན་པ་ཕྲད་
པའི་དབང་གིས་རླུང་མཁྲིས་བད་ཀན་རང་རང་གི་གནས་སུ་འཕེལ་ཞིང་གསོག་
པར་བྱེད་ལ། བསགས་པ་དེ་སླར་ཡང་དུས་གདོན་སོགས་ཀྱི་རྐྱེན་དང་ཕྲད་ན་
དེས་ཁོ་ན་སྟེ། གདོན་མི་ཟ་བར་ལྡང་བར་བྱེད་པ་ཡིན་པས་ན་བུ་གའི་རྒྱུན་ལ་
མི་གནོད་པའི་ཟས་བསིལ་དྲོད་སྙོམས་པ་ཁོ་ན་བསྟེན་པར་བྱ་དགོས་སོ། །
བཞི་བ་ནད་དེ་དག་རྒྱུ་བའི་ལམ་བཤད་པ་ནི། ནད་རྣམས་རང་གནས་
སུ་བསགས་པ་རྐྱེན་དང་ཕྲད་ནས་ལྡང་བའི་ཚེ། པགས་པ་ལ་སོགས་པ་ལམ་
- 106 -



དྲུག་ཏུ་ཞུགས་ནས་རང་རང་གི་རྟགས་སྟོན་པ་དང་བཅས་ཏེ་ལུས་ཅན་རྣམས་ལ་
བདེ་བ་མེད་པར་སྡུག་བསྔལ་གྱི་གདུངས་པའི་ནད་འབྱུང་བར་འགྱུར་ཏེ། དེ་
ཡང་ཐོག་མར་པགས་པ་ལ་གྲམ་ཞིང་ཤ་ལ་རྒྱུས་པ་དང༌། བར་དུ་རྩེ་རྣམས་ལ་
རྒྱུག་ཅིང་རུས་ལ་ཞེན་པ་དང༌། ཐ་མར་དོན་ལྔ་ལ་འབབ་ཅིང་སྣོད་དྲུག་ཏུ་
ལྷུང་བ་ལས་བདེ་བ་མེད་པའི་ནད་ཀྱིས་ལུས་ཟུངས་སོགས་འཇོམས་པར་བྱེད་པ་
ཡིན་ནོ། །
གཉིས་པ་ནད་གང་དུ་བརྟེན་པའི་གནས་བཤད་པ་ལ་གསུམ་སྟེ། རླུང་
གི་གནས་དང་། མཁྲིས་པའི་གནས་དང༌། བད་ཀན་གྱི་གནས་བཤད་་་་
པའོ། །
དང་བོ་ནི། གནས་འདི་གསུམ་པོ་ཡང་སྤྱི་དང་ཁྱད་པར་གྱི་གནས་་་
གཉིས་ཀྱི་སྒོ་ནས་འཆད་པ་ཡིན་ཏེ། དེ་ཡང་རླུང་རྐྱེན་གྱི་དབང་གིས་ནད་
བསགས་ཤིང་ལངས་བ་དེ་འཇུག་སྒོ་དྲུག་ཏུ་དེ་ལྟར་དུ་ཞུགས་ནས་ལུས་ཀྱི་ཆ་
ཤས་གང་དུ་བརྟེན་པའི་གནས་གང་ཞེ་ན། ཞུ་བའི་གནས་རྒྱུ་ལོང་དང་དཔྱི་
མིག་དང་རུས་པ་དང་ཚིགས་པ་རྣམས་དང་རེག་བྱ་སྟེ་པགས་པ་དང་རྣ་བའི་
དབང་བོ་རྣམས་ནི་རླུང་གི་གནས་ཡིན་ཏེ། གནས་དེ་རྣམས་སུ་རང་དང་རྗེས་
སུ་མཐུན་པའི་ནད་རྟགས་རྣམས་འབྱུང་ལ། ཁྱད་པར་ཟས་ཞུ་བའི་གནས་
ལོང་ག་ལ་གཙོ་ཆེར་གནས་པ་ཡིན་ནོ། །
གཉིས་པ་མཁྲིས་པའི་གནས་བཤད་པ་ནི། རྣམ་པར་གྱུར་པའི་མཁྲིས་
པའི་གནས་ནི་ལྟེ་བ་ནས་ཕོ་བའི་བར་ཏེ་ཞུ་མ་ཞུའི་མཚམས་དང་ཁྲག་དང་རྡུལ་
དང་ཟས་ཀྱི་དྭངས་མ་དང་ཆུ་སེར་དང་མིག་གི་དབང་བོ་དང་པགས་པ་རྣམས་
སུ་གནས་པ་ཡིན་ཏེ་གནས་པ་དེ་རྣམས་ལ་རང་རང་གི་མཚན་ཉིད་དང་རྗེས་སུ་
- 107 -



མཐུན་པའི་ནད་རྟགས་རྣམས་གསལ་བར་འབྱུང་ཞིང་། ཁྱད་པར་དུ་ཟས་ཞུ་བ་ ་
ལོང་དང་མ་ཞུ་བ་ཕོ་བ་གཉིས་ཀྱི་བར་ན་གནས་པར་བྱེད་པ་ཡིན་ནོ། །
་ གསུམ་པ་རྣམ་པར་གྱུར་པའི་བད་ཀན་གྱི་གནས་ནི། བྲང་དང་མགུལ་
བ་དང་། གློ་བ་དང༌། མགོ་བོ་དང༌། དྭངས་མ་དང༌། ཤ་དང༌། ཚིལ་
དང་། རྐང་མར་དང་། ཁུ་བ་དང༌། བཤང་གཅིན་གཉིས་དང༌། སྣའི་
དབང་བོ་དང་། ལྕེའི་དབང་བོ་རྣམས་ལ་གནས་ནས་རང་དང་རྗེས་སུ་མཐུན་
པའི་ནད་རྟགས་རྣམས་སྟོན་པར་འགྱུར་ཞིང་། ཁྱད་པར་དུ་མ་ཞུ་བའི་གནས་
ཕོ་བ་ལ་གཙོ་བོར་གནས་པ་ཡིན་ནོ། །ཞེས་གསལ་བར་གསུངས་སོ་ཞེས་པའོ། །
གསུམ་པ་ལེའུའི་མཚན་ནི་བདུད་རྩི་སྙིང་བོ་ཡན་ལག་བརྒྱད་པ་གསང་བ་
མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་ནད་འཇུག་ཚུལ་གྱི་
ལེའུ་སྟེ་བཅུ་བ་རྫོགས་སོ། །ཞེས་པའི་དོན་ཡིན་ནོ། །
ནད་ཀྱི་མཚན་ཉིད།
བཞི་བ་ནད་ སོ་ སོའི་མཚན་ཉིད་བཤད་པ་ལ་གསུམ་སྟེ། ཉན་པར་་་་
གདམས་ཤིང་མདོར་བསྟན་པ་དང་། གཞུང་དོན་རྒྱས་པར་བཤད་པ་དང་།
ལེའུའི་མཚན་བསྟན་པའོ། །
དང་བོ་ནི། ནད་འཇུག་ཚུལ་བཤད་ཟིན་པའི་རྗེས་ཐོག་དེ་ནས་ཡང་
སྐྱར་དྲང་སྲོང་རིག་པའི་ཡེ་ཤེས་ཀྱིས་འདི་སྐད་ཅེས་གསུངས་སོ། །ཀྱེ་ཞེས་བོས་
ནས་དྲང་སྲོང་ཆེན་པོ་ཡིད་ལས་སྐྱེས་ལ་སོགས་པའི་འཁོར་རྣམས་ལེགས་པར་
ཉོན་ཅིག་ཅེས་གདམས་ནས། རྣམ་པར་གྱུར་པའི་ཉེས་པ་དངོས་འབྱུང་བར་
འགྱུར་པའི་མཚན་ཉིད་ནི་རང་རང་གི་ལྡང་ཚད་ལས་མང་དུ་འཕེལ་བ་དང་དེ་
– 108 -



ལས་ཉུང་ངུར་ཟད་པ་དང་། ཕན་ཚུན་འཁྲུགས་པ་སྟེ་རྣམ་པ་གསུམ་གྱིས་བསྡུས་
པ་ཡིན་ནོ། །འཕེལ་ཟད་འཁྲུགས་གསུམ་པོ་དེ་ཡང་རླུང་ལ་སོགས་ པའི་ནད་
དང༌། དྭངས་མ་ལ་སོགས་པའི་ལུས་ཟུངས་དང་། བཤང་གཅི་ལ་སོགས་
པའི་དྲི་མ་དང་རྣམ་པ་གསུམ་པོ་ཁོ་ན་ལས་འབྱུང་བར་འགྱུར་ཏེ། དེ་གསུམ་
པོ་རེ་རེ་ལ་འཕེལ་ཟད་ཀྱི་ རྒྱུ་རེ་རེ་དང༌། འཕེལ་ཟད་ཀྱི་མཚན་ཉིད་དམ་
རྟགས་རེ་རེ་སྟེ་རྣམ་པ་གཉིས་ཀྱི་སྒོ་ནས་བསྟན་པར་བྱའོ། །
གཉིས་པ་གཞུང་དོན་རྒྱས་པར་བཤད་པ་ལ་གསུམ་ སྟེ། འཕེལ་ཟད་
བཤད་པ་དང་། འཁྲུགས་རྟགས་བཤད་པ་དང༌། མཇུག་བསྡུ་བའོ། །དང་བོ་
ལ་གཉིས། འཕེལ་ཟད་ཀྱི་རྒྱུ་བཤད་པ་དང༌། དེའི་རྟགས་བཤད་པའོ། །
དང་བོ་ལ་གསུམ་སྟེ། ནད་འཕེལ་ཟད་ཀྱི་རྒྱུ་བཤད་པ་དང༌། ལུས་ཟུངས་
འཕེལ་ཟད་ཀྱི་རྒྱུ་བཤད་པ་དང༌། དྲི་མ་འཕེལ་ཟད་ཀྱི་རྒྱུ་བཤད་པའོ། །
དང་བོ་ནི། ནད་ཟུངས་དྲི་མ་གསུམ་ལས་དང་བོ་ཉེས་པ་རླུང་ལ་སོགས་
པ་འཕེལ་བ་དང་ཟད་པར་འགྱུར་བའི་རྒྱུའི་གཙོ་བོ་ནི་གང་གིས་བྱེད་པར་འགྱུར་
སྙམ་ན། འདི་ཡང་དུས་ལ་ལྟོས་པ་སྟེ། མི་གང་ཞིག་ནད་འཕེལ་བ་དང་ཟད་
པ་གང་ཡང་རུང་བ་ལ་མངོན་དུ་ཕྱོགས་པ་དེའི་ཚེ་ཟས་དང་སྤྱོད་ལམ་ལོག་པ་
ཡིན་ལ། དེ་ཡང་ལོགས་སུ་བཀར་ནས་དམིགས་ཀྱིས་བསལ་ན་རླུང་ལྟ་བུ་་
འཕེལ་བ་དང་ཟད་པ་ལ་མངོན་དུ་ཕྱོགས་པའི་ ཚེ་ ཤ་དང་ཆང་ལ་སོགས་པ་་
མངར་བའི་ཟས་རྣམས་ཡིད་གར་མི་འདོད་ཅིང༌། དེའི་དབང་གིས་སྤངས་
ཤིང་མ་ཟོས་པ་དང་། ཁུར་ཚོད་དང་ཇ་ལ་སོགས་པ་རོ་ཁ་བ་དང་བསྐ་བའི་
བཟའ་བཏུང་སྙིང་ལ་འདོད་པར་སློང་ཞིང་དེ་བྱིན་ནས་ཟོས་པ་དང་། དེ་
བཞིན་དུ་དྲོ་ཞིང་དལ་བའི་སྤྱོད་ལམ་མི་འཕྲོད་སྙམ་པ་དང༌། ཡང་རྩུབ་ཀྱི་
– 109 ས་



སྤྱོད་ལམ་འཕྲོད་དོ་སྙམ་ནས། དེ་གཉིས་རིམ་པ་ལྟར་སྔ་མ་སྤངས་པ་དང་།
ཕྱི་མ་གཞན་གྱིས་གནང་བའམ་བྱིན་ཞིང་བསྟེན་པ་དེ་ལྟ་བུའི་རླུང་ནད་འཕེལ་
བའམ་ཟད་པར་འགྱུར་བ་ཡིན་ནོ། །དེ་ཡང་འཕྲོད་པའི་ཟས་མི་འདོད་པ་དང་།
འཕྲོད་པའི་སྤྱོད་ལམ་མི་འཕྲོད་དོ་སྙམ་ནས་སྤངས་པ་དང་། མི་འཕྲོད་པའི་
ཟས་ཞིག་ཟ་འདོད་ནས་གཞན་ལ་སློང་བ་དང༌། སྤྱོད་ལམ་འདི་འཕྲོད་དོ་སྙམ་
པའི་ཚེ་གཞན་གྱིས་བྱིན་པའམ་རང་གི་འདོད་པ་ལྟར་ལོངས་སྤྱོད་པ་ན་ནད་
འཕེལ་བའམ་ཡང་ན་ཟད་པར་འགྱུར་ཏེ་གཞན་ལའང་ཤེས་པར་བྱའོ། །
གཉིས་པ་ལུས་ཟུངས་འཕེལ་ཟད་ཀྱི་རྒྱུ་བཤད་པ་ནི། འཕེལ་ཟད་ཀྱི་རྒྱུ་
གསུམ་གྱི་གཉིས་པ་ལུས་ཟུངས་འཕེལ་ཟད་ཀྱི་རྒྱུའི་གཙོ་བོ་ནི་ལུས་ཀྱི་མེ་དྲོད་
མཁྲིས་པ་འཇུ་བྱེད་དེ་ཉིད་རང་གི་གནས་ཞུ་བ་དང་མ་ཞུ་བའི་བར་ན་འདུག་པ་
དེའི་ཆ་ཤས་ལུས་ཟུངས་ཀུན་ལ་སོ་སོར་གནས་པ་དེ་རྣམས་ཀྱི་སྟོབས་བྲི་བ་དང་
ཆེ་ཆེར་འབར་བས་ལུས་ཟུངས་རྣམས་རིམ་པ་བཞིན་དུ་འཕེལ་བ་དང་ཟད་པར་
གྱུར་ཏེ། དེ་ཡང་དང་བོ་འཕེལ་བས་ནི་ཕྱི་མ་རྣམས་ཀྱང་འཕེལ་ཞིང་རྒྱས་པར་
བྱེད་པ་དང༌། སྔ་མ་རྣམས་ཟད་པས་ནི་ཕྱི་མ་རྣམས་ཀྱང་འགྲིབ་པར་བྱེད་
པར་འགྱུར་ཏེ། དཔེར་ན་ཕོ་བའི་མེ་དྲོད་ཁྲག་ལ་སོགས་པ་རང་རང་གི་མེ་
དྲོད་ཞི་ཞིང་ཉམས་པ་ན་ཕོ་བར་ཁ་ཟས་མ་ཞུ་བས་དྭངས་མའི་ཉེས་པ་ཆེར་
འཕེལ་ཏེ་འོག་ནས་འབྱུང་བའི་ནད་རྟགས་རྣམས་སྟོན་ཞིང་། དྭངས་མ་མ་ཞུ་
བ་དེའི་རྒྱུ་བྱས་ནས་ཁྲག་དང་ཤ་ལ་སོགས་པ་རྣམས་ཀྱང་རང་རང་གི་མེ་དྲོད་
ཀྱིས་མ་སྨིན་པས་ན་ཕྱི་མ་རྣམས་ཀྱི་ཉེས་པ་ཆེ་ཆེར་འཕེལ་ཞིང་རྒྱས་ཏེ་སོ་སོའི་
ནད་རྟགས་སྟོན་པར་བྱེད་ལ། དེ་བཞིན་དུ་ཕོ་བའི་མེ་དྲོད་སོགས་ཆེར་འབར་
དྲགས་ན་ཁ་ཟས་ཀྱི་དྭངས་མ་སྐེམ་པར་འགྱུར་ལ། དེ་སྐེམ་པས་ནི་ལུས་ཟུངས་
- 110 -



ཕྱི་མ་རྣམས་ཟད་ཅིང་འགྲིབ་པར་གྱུར་ནས་རང་རང་གི་ནད་རྟགས་འོག་ནས་
འབྱུང་བ་ལྟར་སྟོན་པར་བྱེད་པ་ཡིན་ནོ། །ཞེས་པའོ། །
གསུམ་པ་དྲི་མ་འཕེལ་ཟད་ཀྱི་རྒྱུ་བཤད་པ་ནི། དྲི་མ་འཕེལ་ཟད་ཀྱི་རྒྱུ་
ནི་ནད་དང་ལུས་ཟུངས་གཉིས་འཕེལ་ཟད་དུ་འགྱུར་བ་དེ་ཉིད་ཡིན་ལ། དེས་
དྲི་མ་རྣམས་ལ་གནོད་པར་བྱས་ནས་འཕེལ་བའམ་ཟད་པར་འགྱུར་ཏེ། དེ་
ཡང་དྲི་མ་རྣམས་རང་རང་གི་གནས་ལས་ཕྱི་རོལ་ཏུ་མི་འབྱུང་བར་ཐོགས་པ་
དང༌། ཡང་ན་ཤིན་ཏུ་འབྱུང་བ་གཉིས་ལས་ཤེས་པར་བྱའོ། །
གཉིས་པ་ནད་ལ་སོགས་པ་འཕེལ་ཟད་དུ་གྱུར་པའི་རྟགས་བཤད་པ་ལ་
གཉིས་ཏེ། འཕེལ་ བའི་རྟགས་བཤད་པ་དང་། ཟད་པའི་རྟགས་བཤད་་
པའོ། ། དང་ བོ་ ལ་ གསུམ། ནད་ ཉེས་ པ་ གསུམ་ འཕེལ་ བའི་ རྟགས་ དང་།
ལུས་ཟུངས་བདུན་འཕེལ་བའི་རྟགས་དང་། དྲི་མ་གསུམ་འཕེལ་བའི་རྟགས་
བཤད་པའོ། ། །
དང་བོ་ནི། གོང་དུ་བཤད་པ་ལྟར་ཉེས་པ་གསུམ་ལ་སོགས་པ་འཕེལ་
ཟད་ཀྱི་རྒྱུ་དང་འཕེལ་ཟད་ཀྱི་རྟགས་གཉིས་སུ་ཡོད་པའི་དང་བོ་རྒྱུ་བཤད་ཟིན་
ནས། གཉིས་པ་འཕེལ་ཟད་ཀྱི་རྟགས་བཤད་པ་ལས། རླུང་འཕེལ་བའི་
རྟགས་ནི། ལུས་ཀྱི་ཤ་སྐེམ་ཞིང་མདོག་ནག་པ། དྲོད་ལ་དགའ་བ། ལུས་
འདར་བ། ལྟོ་བ་སྦོ་ཞིང་བཤང་བ་སྲི་བ། སྨྲ་བ་ཤིན་ཏུ་མང་བ། མགོ་བོ་
འཁོར་བ་དང༌། ལུས་ཀྱི་ སྟོབས་ ཉམས་ པ་ དང༌། གཉིད་ཉམས་པ་དང་།
མགོ་ལ་སོགས་པའི་དབང་བོ་རྣམས་ཀྱི་བྱ་བ་ཉམས་ཏེ་རང་རང་གི་ཡུལ་ལ་
འཇུག་མི་ནུས་སོ། །མཁྲིས་པ་འཕེལ་བའི་རྟགས་ནི། བཤང་གཅི་དང་པགས་
པ་ དང་ མིག་ རྣམས་ སེར་ བོར་ འགྱུར་བ་ དང༌། བཀྲེས་ཤིང༌ སྐོམ་ པ་ དང༌།
- 111 -



ལུས་དྲོད་ཆེ་ཞིང་གཉིད་ཆུང་བ་དང༌། ཐུར་དུ་འཁྲུ་བར་བྱེད་དོ། །བད་ཀན་
འཕེལ་བའི་རྟགས་ནི། ལུས་ཀྱི་དྲོད་ཉམས་ཤིང་ཟས་མི་འཇུ་བ་དང༌། ལུས་
ལྕི་བ། པགས་མདོག་དཀར་བ། ཁོང་སྙོམ་ཞེས་པ་བརྡ་རྙིང་ཡིན་ཏེ། ཟླ་
ཟེར་ལས་ཁོང་སྙོམ་པ་ནི་སྤྲོ་བ་ཆུང་ཞིང་སྐྱིད་ལུག་པའོ། །ཞེས་པ་ལྟར་ཁོང་སྙོམ་
པ་དང་། ཡན་ལག་གི་ཚིགས་པ་རྣམས་ལྷོད་པ། མཆིལ་མ་དང་ལུད་པ་མང་
ཞིང་གཉིད་ཆེ་བ། དབུགས་མི་བདེ་བ་རྣམས་འབྱུང་བས་དེ་ལྟར་ཤེས་པར་
བྱའོ། །
གཉིས་པ་ལུས་ཟུངས་འཕེལ་བའི་རྟགས་བཤད་པ་ནི། ལུས་ཟུངས་བདུན་
གྱི་དང་བོ་དྭངས་མ་འཕེལ་བའི་རྟགས་ནི། བད་ཀན་དང་འདྲ་བར་མེ་དྲོད་
ཉམས་པ་ལ་སོགས་པ་འབྱུང་བ་ཡིན་ནོ། ། ཁྲག་འཕེལ་བའི་རྟགས་ནི། ལུས་
ལ་མེ་དབང་ཞེས་པའི་འབྲུམ་པ་དམར་བོ་ཞིག་གོ་ལེར་འབྱུང་བ་ཡིན་ནོ། །ཁོང་
བའི་ནང་ལ་འབྲས་དང༌། མཚེར་བའི་ནད་དང༌། མཛེ་ནད་དང་། སྐྲན་
ནད་དང་། ཁྲག་ནད་དང་མཁྲིས་པའི་ནད་དང༌། མིག་སེར་ཞེས་བྱ་བའི་
ནད་དང༌། སོ་རྙིལ་སྐྲངས་པ་ལ་སོགས་པའི་ནད་དང༌། ལུས་འགུལ་བསྐྱོད་
དཀའ་བ་དང༌། མིག་དང་གཅིན་དང་པགས་པ་རྣམས་དམར་བོར་འགྱུར་བ་
དང་། ཤ་འཕེལ་བའི་རྟགས་ནི། ཝ་བ་དང་རྨེན་བུ་དང་ཤ་རྣམས་རྒྱས་པར་
འགྱུར་བ་དང་། ཚིལ་འཕེལ་བའི་རྟགས་ནི་ལུས་སེམས་ལ་ངལ་ཞིང་འཐིབས་
པ་དང་། ནུ་མ་དང་གསུས་པའི་ཚིལ་བུ་སྐྱེ་སྟེ་ཆེ་ཆེར་འགྲོ་བ་དང༌། རུས་པ་
འཕེལ་བའི་རྟགས་ལ་རུས་པ་ལྷག་པ་འབྱུང་བ་དང་གྲངས་ཚད་ལས་ལྷག་པའི་སོ་
ལྷག་འབྱུང་བ་དང༌། རྐང་འཕེལ་བའི་རྟགས་སུ་ལུས་ལྕི་བ་དང༌། མིག་
གཡུང་བ་སྟེ་མིག་གིས་ལྟ་ཚུལ་ཞན་པ་དང༌། རུས་ཚིགས་ཀྱི་ཁ་ སྦོམ་པོ་་་་
- 112



འགྱུར་བ་དང་། ལུས་ཟུངས་རྣམས་ཀྱི་ཐ་མ་ཁུ་བ་འཕེལ་བའི་རྟགས་ནི། ཁུ་
བ་རང་ཉིད་ལ་བརྟེན་པའི་རྡེའུའི་ནད་འབྱུང་བ་དང་། བུད་མེད་ལ་ཤིན་ཏུ་
དད་དེ་རོ་ཙ་བའི་ནུས་པ་དག་འབྱུང་བ་ཡིན་ནོ། །
གསུམ་པ་དྲི་མ་འཕེལ་བའི་རྟགས་བཤད་པ་ནི་དྲི་མ་རྣམས་ཀྱི་ནང་ནས་
བཤང་བ་འཕེལ་བའི་རྟགས་ནི། ལུས་ལྕི་ཞིང་ལྟོ་བ་སྦོ་བ་དང་། རྒྱུ་མ་གཟེར་
ཞིང་འཁྲུག་འཁྲུག་ཅེས་པའི་སྒྲ་འབྱུང་བ་དང༌། གཅིན་འཕེལ་བའི་རྟགས་ནི།
ཆུ་སོ་ཟུག་ཅིང་ན་བ་དང་། གཅིས་ཞེས་པ་བརྡ་རྙིང་བ་སྟེ་ཡང་ཡང་བཏང་
བའི་དོན་ཡིན། འདིར་མ་གཅིས་ཞེས་པ་ཡང་ཡང་བཏང་ཡང་མ་བཏང་སྙམ་
དུ་སེམས་པ་དང༌། རྡུལ་འཕེལ་བའི་རྟགས་ནི་རྡུལ་ཕྱི་རོལ་དུ་ཆེ་ཆེར་འབྱུང་
ཞིང་དྲི་མ་ཞིམ་པ་ལས་ལྡོག་སྟེ་དྲི་མ་མི་ཞིམ་པ་འབྱུང་བ། གཡན་པ་ལ་སོགས་
པའི་པགས་པའི་ནད་འབྱུང་བ་དང་། ཕྲ་མོ་སྟེ་མིག་གི་མིག་སྐྱག་དང་སྣབས་
དང་རྣ་སྦུབས་དང་མཆིལ་མ་རྣམས་འཕེལ་བའི་རྟགས་སུ་རང་རང་གི་གནས་
རྣམས་ལྕི་བ་དང་། གཡའ་བའམ་བརྩེ་ལ་འདུལ་བར་བྱེད་པ་དག་འབྱུང་བ་
ཡིན་ནོ། །
གཉིས་པ་ཟད་པའི་རྟགས་བཤད་པ་ལ་བཞི་སྟེ། ནད་ཟད་པའི་རྟགས་
དང་། ལུས་ཟུངས་ཟད་པའི་རྟགས་དང་། དྲི་མ་ཟད་པའི་རྟགས་དང༌།
མདངས་ཟད་པའི་རྟགས་དང་བཅས་བཞིའོ། །
དང་བོ་ཉེས་པ་གསུམ་ཟད་པའི་རྟགས་ལས། དང་བོ་རླུང་ཟད་པའི་
རྟགས་ནི་ལུས་ཀྱི་འབད་རྩོལ་ཆུང་ཞིང་ངག་གི་སྨྲ་བའི་སྤྲོ་བ་ཉམས་པ་དང༌།
ལུས་མི་བདེ་བ་དང༌། དྲན་པ་མི་གསལ་བ་དང༌། གོང་དུ་བཤད་ཟིན་པའི་
བད་ཀན་འཕེལ་བའི་རྟགས་རྣམས་འབྱུང་བ་ཡིན་ལ། མཁྲིས་པ་ཟད་པའི་
- 113 --



རྟགས་ནི་ལུས་ཀྱི་དྲོད་དང་པགས་པའི་མདོག་ཉམས་པས་རེག་བྱ་གྲང་ཞིང་ཁ་
དོག་ནག་པོར་འགྱུར་བ་དང་། བད་ཀན་ཟད་པའི་རྟགས་ལ་བད་ཀན་རང་གི་
གནས་དྭངས་མ་དང་ཤ་ལ་སོགས་པ་སྟོངས་ཤིང་ཀླད་པའི་ཆ་ལའང་གནོད་པས་
མགོ་བོ་འཁོར་བ་དང༌། སྙིང་འདར་བ་དང་རུས་ཚིགས་ཀྱི་མཚམས་མི་སྦྱོར་
བར་ལྷོད་པོར་འགྱུར་བ་དག་འབྱུང་བ་ཡིན་ནོ། །
གཉིས་པ་ལུས་ཟུངས་ཟད་པའི་རྟགས་ནི། ལུས་ཟུངས་བདུན་གྱི་དང་
བོ་དྭངས་མ་ཟད་པའི་རྟགས་སུ་ལུས་ཀྱི་ཤ་སྐེམ་ཞིང་ཁ་ཟས་མིད་པར་དཀའ་བ་
དང་། པགས་པ་རྩུབ་པ་དང་། སྒྲ་ཆེ་ཆེར་བསྒྲགས་པའི་ཚེ་མི་བཟོད་པའི་
ནད་ལྡང་བར་འགྱུར་བ་དང་། ཁྲག་ཟད་པའི་རྟགས་ལ་རྩ་ལྷོད་པོ་སྟོང་བོར་
གནས་ཤིང༌། པགས་པ་རྩུབ་པ་དང༌། བསིལ་པའི་རེག་བྱ་ལ་དད་པ་དང་།
སྐྱུར་བའི་ཁ་ཟས་ལ་དད་པའམ་འདོད་པ། ཤ་ཟད་པའི་རྟགས་ལ་ལྷུ་ཚིགས་
རྣམས་བཅག་པ་ལྟར་ན་ཞིང་རུས་པ་ལ་པགས་པ་འབྱར་བས་ཤིན་ཏུ་སྐེམ་པོར་
འགྲོ་བ་དང་། ཚིལ་ཟད་པའི་རྟགས་ནི་གཉིད་ཆུང་བ་དང༌། ལུས་ཀྱི་ཤ་སྐེམ་
པ་དང༌། པགས་མདོག་སྔོ་སྐྱར་འགྱུར་བ་དང་། རུས་པ་ཟད་པའི་རྟགས་ནི་
སྐྲ་འབྱི་བ་དང་། སོ་དང་སེན་མོ་འབྱུང་བ་སྟེ་བུད་འགྲོ་བ་དང་། རྐང་མར་
ཟད་པའི་རྟགས་ནི་རུས་རྐང་གི་སྦུབས་སྟོང་བ་དང༌། མགོ་བོ་འཁོར་ཞིང་མིག་་
འགྲིབ་པར་འགྱུར་བ་དང་། ཁུ་བ་ཟད་པའི་རྟགས་ནི་གསང་གནས་ལས་ཁྲག་
འབྱུང་ཞིང་བདེ་བ་ཉམས་པས་གསང་སྒྲོ་དང་བཅས་པ་འཚིག་གམ་སྙམ་དུ་
སེམས་པ་དག་འབྱུང་བ་ཡིན་ནོ། །
གསུམ་པ་དྲི་མ་ཟད་པའི་རྟགས་ནི་དྲི་མ་གསུམ་གྱི་ནང་ནས་བཤང་བ་ཟད་
པའི་རྟགས་ནི་རྒྱུ་མའི་ནང་དུ་རླུང་སྒྲ་དང་བཅས་འཁྱིལ་བ་དང་། སྐབས་སུ་རླུང་
- 114 -



གྱེན་དུ་འགྲོ་ཞིང་རྩིབ་ལོགས་དང་སྙིང་ཀ་ན་ཞིང་གཟེར་བ་དང་། གཅིན་ཟད་
པའི་རྟགས་ནི་གཅིན་མདོག་གློ་བུར་དུ་འགྱུར་ཞིང་གཅིན་སྲི་བའམ་ཡང་ན་ཉུང་
ངུར་འགྱུར་བ་དང་། རྡུལ་ཟད་པའི་རྟགས་ལ་པགས་པ་འགས་ཤིང་བ་སྤུའི་བུ་
ག་རྣམས་ཕྱེ་སྟེ་བ་སྤུ་རྣམས་འགྲེང་བ་དང་འཕྱི་བ་སྟེ་ལྷུང་བར་འགྱུར་བ་དང༌།
ཕྲན་བུ་སྟེ་སྣོད་མཁྲིས་དང་མིག་སྐྱག་སོགས་ཟད་པའི་རྟོགས་ལ་རང་རང་གི་
གནས་སྟོངས་པ་དང་ཡང་བ་ལས་གཅོང་ཆེན་ཟད་བྱེད་སོགས་ཤེས་པར་བྱའོ། །
མདོར་ན་ལུས་ཟུངས་བདུན་པོ་རྣམས་ནི་རང་རང་གི་དྲི་མ་ལ་བརྟེན་ཏེ་གནས་
པ་ཡིན་པས་དྲི་མ་རྣམས་འཕེལ་བར་གྱུར་ན་ནད་བསྐྱེད་པར་འགྱུར་ལ། ཟད་
པས་ཀྱང་ལུས་ཀྱི་ཟུངས་དང་སྟོབས་ལ་གནོད་པ་ཆེན་པོ་འབྱུང་བ་ཡིན་ནོ། །
བཞི་བ་མདངས་ཟད་པའི་རྟགས་ནི་ལུས་ཟུངས་དྭངས་མ་རྣམས་ཀྱི་་་་
མཐར་ཐུག་པའི་མདངས་ཞེས་བྱ་བའི་སྲོག་གི་རྟེན་དེ་ནི་སེམས་ལ་སྡུག་བསྔལ་
ཆེན་པོ་སྐྱེ་བའི་དབང་གིས་ཟད་པར་འགྱུར་བ་ཡིན་ཏེ། དེའི་རྟགས་ལ་ཡང་
ཡང་དངངས་ ཤིང་ སྐྲག་ པ་སྐྱེ་ བ་ དང༌། ལུས་ རིད་ ཅིང་ ཉམ་ཆུང་ བ་དང༌།
གང་ལ་ཡང་མི་དགའ་བའི་བློ་སྐྱེས་ཤིང་གཟི་མདངས་ཉམས་པ་སོགས་འབྱུང་ལ།
དེ་ལ་མངར་བའི་སྡེ་ལ་སོགས་པ་འཚོ་བྱེད་ཀྱི་སྨན་སྤྱི་དང་། བྱེ་བྲག་ཏུ་བཀའ་
བསྟན་བཅོས་མན་ངག་དང་བཅས་པ་རྣམས་ལས་འབྱུང་བའི་བཅུད་ལེན་དང་
རོ་ཙ་བར་བྱེད་པའི་སྨན་གྱི་སྦྱོར་བ་དང༌། བཞོས་ཐོག་གི་འོ་མ་དང་ཤ་བཟང་
བོ་གསར་བ་བཙོས་པའི་ཁུ་བ་ལ་སོགས་པ་རྣམས་མདངས་ཟད་པ་གསོ་བར་བྱེད་
པའི་སྨན་ཡིན་པས་ན། སྲོག་ཡུན་དུ་འཚོ་བར་བྱེད་པའི་ཐབས་སུ་འབད་པས་
བསྟེན་པར་བྱའོ། །
གཉིས་པ་ཉེས་པ་འཁྲུགས་པའི་རྟགས་བཤད་པ་ལ་གསུམ་སྟེ། རླུང་
— 115 -



འཁྲུགས་པའི་རྟགས་དང་། མཁྲིས་པ་འཁྲུགས་པའི་རྟགས་དང་། བད་ཀན་
འཁྲུགས་པའི་རྟགས་བཅས་སོ། །
དང་བོ། རླུང་འཁྲུགས་པའི་རྟགས་བཤད་པ། ད་ནི་ཉེས་པ་འཁྲུགས་
པའི་རྟགས་བསྟན་པར་བྱ་བ་ལ། ཐོག་མར་རླུང་འཁྲུགས་པའི་རྟགས་ནི་བལྟ་
རྩ་ཁོང་ཤིན་ཏུ་སྟོང་ཞིང་ཁ་ལ་རྐྱལ་བ་དང་། ཆུ་ནི་ལུ་མའི་ཆུ་དང་འདྲ་བར་སྔོ་
ལ་དྭངས་ཤིང་ཕལ་ཆེར་མི་ལྡོག་པ་དང༌། གལ་ཏེ་ལོག་ཀྱང་ལོག་རྗེས་སླ་བ་
དང༌། འགྲོ་བར་འདོད་པ་དང་ཐང་ཆད་པའི་སྐབས་ལྟར་ཤུས་འདེབས་པ་
དང་། ཤེས་པ་ཡང་ལ་བསྟད་མེད་དུ་འཕྱོ་བ་དང་། མགོ་བོ་ཟི་འཁོར་ཏེ་
མགོ་འཐོམ་པའམ་དབང་བོ་མི་གསལ་བ་དང༌། རྣ་བ་འུར་ལ་འཁྲོག་པ་དང༌།
ལྕེ་སྐམ་ཞིང་དམར་ལ་རྩུབ་པ་དང༌། ཅི་ཡང་མ་ཟོས་ཀྱང་ཁ་ལ་རོ་བསྐ་བ་བྲོ་བ་
དང་། གཟེར་བ་ངེས་མེད་དུ་འཕོ་བ་དང་། ལུས་བོ་གྲང་ལ་བརྩེ་འདར་བྱེད་
པ། འགུལ་བསྐྱོད་བྱེད་པའི་ཚེ་གཟེར་ལུས་ཀུན་ལ་ཁྱབ་པའམ་ཡང་ན་ཀོ་ལེར་
ཟུག་པ་དང༌། སྙོམ་པ་སྟེ་སྐྱིད་ལུག་པ་དང་། ལུས་ཡན་ལག་དང་བཅས་པ་
རེངས་པའམ་ཡང་ན་བརྐྱངས་བསྐུམ་མི་ཤེས་པར་འཁུམས་པ་དང་། ཤ་་་
ལྤགས་ཕྱེ་བ་དང་། རུས་རྐང་ཆག་པ་སྙམ་དུ་བྱེད་པ་དང༌། མིག་ལ་སོགས་
པ་ཕྱིར་འབྱིན་པ་དང༌། ཡན་ལག་རྣམས་གཞན་གྱིས་དཀྲིས་སྙམ་བྱེད་པ་དང༌།
འགུལ་ན་ན་ཟུག་ལྷག་པར་དུ་ཆེ་ཞིང་བ་སྤུ་བརྩེ་བ་སྟེ་བ་སྤུའི་བུ་ག་རྣམས་སུ་ན་
བ་དང་། ཕྲུམ་སེར་ཁྱེར་བ་སྟེ་གྲང་ཤུམ་བྱེད་པ་དང་། མཚན་མོ་ཡང་གཉིད་
མེད་པ་དང་། གཡལ་བ་སྟེ་གླལ་བ་མང་བ་དང་། ལུས་འདར་ཞིང་རྐང་ལག་
སྐྱོང་བར་འདོད་པ་དང༌། ཚིག་པ་ཟ་བ་དང་། དཔྱི་རྐེད་དང་རུས་ཚིགས་མ་
ལུས་པ་བརྡུངས་སྙམ་བྱེད་པ་དང་། ལྟག་པ་དང་བྲང་དང་མུར་འགྲམ་རྣམས་
- 116 -
་་



ལ་ལྷག་པར་ཟུག་གཟེར་ཆེ་བ་དང་། ཨན་སྟོང་ཚིགས་པ་དང་བོ་ལ་སོགས་
པའི་རླུང་གསང་རྣམས་ནི་ཁ་ཕྱེ་ཞིང་མནན་ན་ན་བ་དང་། སྟོང་སྐྱུག་བྱེད་པ་དང་།
ཐོ་རེངས་ཀྱི་དུས་སུ་ཝུ་བ་གསོབས་ཅན་དང་བཅས་ལུ་བ་དང་། ཁོང་བ་སྦོ་
ཞིང་འུར་འཁྲོག་བྱེད་པ་དང༌། དགོང་དུས་དང་ཐོ་རེངས་ཀྱི་དུས་དང་ཞུ་བའི་
རྗེས་རྣམས་སུ་ལྷག་པར་ན་བ་དག་འབྱུང་ངོ༌། །
གཉིས་པ་མཁྲིས་པ་འཁྲུགས་པའི་རྟགས་ནི། རྩ་སྟོང་བ་མ་ཡིན་པར་
རྒྱས་ཤིང་རྟ་རྔ་བསྒྲིལ་བ་ལྟར་ཕྲ་ལ་གྲིམས་པ་དང་། མགྱོགས་པར་འཕར་བ་
དང༌། ཆུའི་མདོག་དམར་སེར་ཡིན་པ་ལ་དྲི་མ་དུགས་པ་སྟེ་དྲི་མ་ཤིན་ཏུ་ཆེ་ལ་
རླངས་པ་ཡང་ཆེ་བ་དང༌། མགོ་བོ་ན་ཞིང་ཤ་དྲོད་ཚ་བ་དང༌། ཁ་ལ་རོ་སྐྱུར་
བ་དང་ཁ་བ་བྲོ་བ་དང་། ལྕེའི་སྟེང་དུ་བད་ཀན་གྱི་རྣམ་པ་སྐྱ་སེར་འབྱར་བག་
ཅན་ཆེ་བ་དང་། སྣའི་སྒོ་སྐམ་པ་དང་། མིག་སྤྲིན་དམར་སེར་དུ་འབྱུང་བ་དང་།
གཟེར་བ་གནས་གཅིག་ཏུ་འདྲིལ་བ་ དང༌། ནུབ་མོར་གཉིད་ཆུང་ལ་ཉིན་་
གཉིད་སྲན་མི་ཐུབ་པ་དང༌། ལུད་པ་དམར་སེར་བག་རེར་འབྱུང་བ་དང་།
ཁ་ལ་ཚྭ་བྲོ་བ་དང་། སྐོམ་དད་ཤིན་ཏུ་ཆེ་བ་དང༌། ཁྲག་གམ་མཁྲིས་པའི་
རང་བཞིན་ཅན་ཐུར་དུ་འཁྲུ་བ་དང་། ཡང་ན་གྱེན་དུ་སྐྱུགས་པ་དང༌། ལུས་
ལ་རྡུལ་ཆེ་ཞིང་དྲི་མ་ངན་པ་མནམ་པ། མིག་དང་བཞིན་ལ་སོགས་པ་མདོག་
དམར་སེར་དུ་འབྱུང་ཞིང་ལུས་ཀྱི་ཆ་ཤས་རྣམས་སྨིན་ཅིང་འདུལ་བར་བྱེད་པ་
དང་། ཉིན་གུང་མཚན་གུང་དང་ཟས་ཞུ་བའི་དུས་ན་ལྷག་པར་དུ་ན་བ་ཡིན་
ནོ། ། །
གསུམ་པ་བད་ཀན་འཁྲུགས་པའི་རྟགས་བཤད་པ་ནི། བད་ཀན་་་་་
འཁྲུགས་པའི་རྟགས་ལ་རྩ་ནི་གཏིང་དུ་བྱིང་ཞིང་གུད་པ་སྟེ་ཤེད་ཆུང་ལ་དལ་
- 117 -



བར་འཕར་བ་དང་། དྲི་ཆུ་མདོག་དཀར་བ་དང་དྲི་ཆུའི་དྲི་མ་ཆུང་ལ་རླངས་
པ་ཡང་ཆུང་བ་དང༌། ཁ་མངལ་བ་སྟེ་རོ་མི་གསལ་བ་དང༌། ལྕེ་དང་སོ་རྙིལ་
མདོག་སྐྱ་བ་དང་། མིག་དཀར་ཞིང་བྱད་དམ་བཞིན་རས་སྐྲངས་བ་དང་།
སྣབས་དང་ལུད་པ་ཤིན་ཏུ་མང་བ་དང༌། མགོ་འཐོམ་པ་ སྟེ་དབང་བོ་མི་་་
གསལ་བ་དང༌། ལུས་དང་སེམས་གཉིས་ཀ་ལྕི་བ་དང༌། དང་ག་མི་བདེ་ཞིང་
ཕོ་བའི་མེ་དྲོད་ཉམས་པ་སྟེ་ཤིན་ཏུ་མེ་དྲོད་ཆུང་བ། ཁ་ཟས་ཟོས་པ་རྣམས་
འཇུ་ བའི་ སྟོབས་ཆུང་བ་དང་། མཁལ་མ་དང་ རྐེད་ པ་ རྣམས་ན་ བ་ དང་།
ལུས་ཀུན་སྦོས་བ་དང༌། ལྔ་བ་སྐྱེ་བ་དང་། ཁ་ཟས་གང་ཟོས་ཀྱང་རང་མདོག་
དང༌ བད་ ཀན་ གྱི་ རྣམ་ པ་ ཅན་ སྐྱུགས་ པའམ་ ཡང་ ན་ དེ་ ལྟར་ འཁྲུ་ བ་ དང་།
དྲན་ པའི་དབང་བོ་ རྣམས་ མི་གསལ་བ་དང་། རྒྱུན་དུ་ གཉིད་ཆེ་བ་ དང་།
སྐྱིད་ པ་ སྐྱུར་བ་ སྟེ་བྱ་ བ་ གང་ཡང་ལས་ འདོད་ མེད་ པར་སྒྱིད་ལུག་པ་དང་།
ལུས་ཀྱི་པགས་པ་རྣམས་གཡའ་བ་དང༌། ཡན་ལག་དང་ཉིང་ལག་རྣམས་སྲ་
ཞིང་མཁྲང་བ་དང་། དེའི་ཚིགས་མཚམས་རྣམས་དམ་ཞིང་ཤ་འཕྲལ་དུ་རྒྱས་
པ་དང་། ལས་མཐའ་རིང་བ་སྟེ་བྱ་བ་གང་ལས་ ཀྱང་ལས་སྣ་རིང་བ་དང་།
ནམ་ཟླ་ཆར་ཞོད་འབབ་པའི་དུས་དང་སྲོད་དུས་དང་སྔ་དྲོ་དང་ཟས་ཟོས་མ་
ཐག་ཏུ་ལྡང་བར་བྱེད་པ་དག་འབྱུང་བ་ཡིན་ནོ། ། །
གསུམ་པ་མཇུག་བསྡུ་བ་ནི། གོང་དུ་རྒྱས་པར་བཤད་པ་དེ་ལྟར་ཉེས་
པའི་མཚན་ཉིད་འཕེལ་བ་དང༌། ཟད་པ་དང་། འཁྲུགས་པ་གསུམ་གྱི་ཚུལ་
དུ་སྔར་ཇི་ལྟར་བཤད་པའི་རྟགས་དེ་རྣམས་ཀྱིས་རྐྱང་བའི་ནད་ཀུན་ལ་ཁྱབ་ཅིང་
གསལ་བར་འགྱུར་ལ། ལྡན་པའི་ནད་གསུམ་དང་འདུས་པའི་ནད་གཅིག་སྟེ་
བཞི་བོའི་རྟགས་རྣམས་ནི་རྐྱང་བའི་ནད་རྟགས་གོང་དུ་བཤད་པའི་ཚུལ་ཕན་
ཡས་ 118 -



ཚུན་གཉིས་སམ་གསུམ་ཀ་འདྲེས་པའི་རྟགས་ལས་ཇི་ལྟ་བ་བཞིན་ཤེས་པར་་
བྱའོ། །དེ་ལྟ་བུའི་ཚུལ་གྱིས་ཤེས་པར་བྱ་དགོས་ཏེ། རྐྱང་བ་གསུམ་དང་ལྡན་
པ་གསུམ་དང་འདུས་པ་གཅིག་སྟེ་བདུན་པོ་འདིར་མ་འདུས་པའི་ནད་ཀྱི་རྟགས་
གཞན་གཅིག་ཀྱང་ཡོད་པ་མི་སྲིད་དེ། ནད་རྟགས་ཀྱི་རིགས་གཙོ་ཆེ་བ་ཀུན་
ཕྱོགས་གཅིག་ཏུ་བསྡུས་པ་ཡིན་པའི་ཕྱིར་ཞེས་གསུངས་སོ། ། དེས་ན་རྐྱང་བ་
དང་ལྡན་འདུས་ཀྱི་ནད་ཕྲ་མོ་དང་བཅས་པ་རྒྱས་པར་མན་ངག་རྒྱུད་ཀྱི་ལེའུ་
རང་རང་གི་སྐབས་སུ་ཤེས་ཤིང་ངེས་པར་བྱའོ། །
གསུམ་པ། ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ནད་ཀྱི་མཚན་ཉིད་བསྟན་པའི་ལེའུ་སྟེ་བཅུ་གཅིག་པ་རྫོགས་སོ། །ཞེས་པའོ། །
ནད་ཀྱི་དབྱེ་བ། .
ལྔ་བ་ནད་ཀྱི་དབྱེ་བ་བཤད་པ་ལ་གསུམ་སྟེ། ཉན་པར་གདམས་པ་དང་།
གཞུང་དོན་དངོས་བཤད་པ་དང་། ལེའུའི་མཚན་བསྟན་པའོ། །
དང་བོ་ནི། ནད་ཀྱི་མཚན་ཉིད་བཤད་ཟིན་པའི་རྗེས་ཐོག་དེ་ནས་ཡང་
དྲང་སྲོང་རིག་པའི་ཡེ་ཤེས་ཀྱིས་འོག་ཏུ་འཆད་འགྱུར་གྱི་ཚིག་འདི་སྐད་ཅེས་
གསུངས་སོ། ། དེ་ཡང་ཀྱེ་ཞེས་བོས་ནས་དྲང་སྲོང་ཆེན་པོ་ཡིད་ལས་སྐྱེས་ལ་་་
སོགས་པ་འཁོར་སྡེ་བཞི་དང་བཅས་པ་ལེགས་པར་ཉོན་ལ་ཡིད་ལ་ཟུངས་ཤིག་
ཅེས་པའོ། །
གཉིས་པ་གཞུང་དོན་དངོས་བཤད་པ་ལ་གསུམ། ནད་ཀྱི་དབྱེ་བ་་་་
མདོར་བསྟན་པ་དང་། རྒྱས་པར་བཤད་པ་དང་། སོ་སོའི་དོན་བསྟན་པའོ། །དང་
— 119 --



བོ་ནི། ནད་ཀྱི་དབྱེ་བ་འདི་ལ་རྒྱུའི་སྒོ་ནས་དབྱེ་བ་དང༌། རྟེན་གྱི་སྒོ་ནས་
དབྱེ་བ་དང་། རྣམ་པའི་སྒོ་ནས་དབྱེ་བ་སྟེ་རྣམ་པ་གསུམ་ཡོད། ཅེས་་་་
པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། རྒྱུའི་སྒོ་ནས་དབྱེ་བ་བཤད་
པ་དང་། རྟེན་གྱི་སྒོ་ནས་དབྱེ་བ་བཤད་པ་དང༌། རྣམ་པའི་སྒོ་ནས་དབྱེ་བ་བཤད་
པའོ། །
ནད་ལ་དབྱེ་བའི་ཚུལ་རྣམ་པ་གསུམ་དུ་ཡོད་པའི་ནང་ནས་དང་བོ་རྒྱུའི་སྒོ་
ནས་དབྱེ་བའི་ཚུལ་ནི། ཚེ་འདིའི་ཉེས་པ་རླུང་མཁྲིས་བད་ཀན་གསུམ་ལས་
བྱུང་བའི་ནད་དང་། སྔོན་གྱི་ལས་ངན་པ་སད་པ་ལས་བྱུང་བའི་ནད་དང༌། དེ་
གཉིས་འདྲེས་པ་ལས་བྱུང་བའི་ནད་དང་རྣམ་པ་གསུམ་ཡོད་པ་ལས་དང་བོ་ཚེ་
འདིའི་ཉེས་པ་ལས་བྱུང་བའི་ནད་ནི། ནད་ཀྱི་རྒྱུ་རླུང་མཁྲིས་བད་ཀན་གསུམ་
དང་ནད་ཀྱི་རྐྱེན་དུས་གདོན་ཟས་སྤྱོད་བཞི་བཅས་འཛོམ་པ་ལས་བྱུང་བའི་་
ཡོངས་གྲུབ་ཚེ་འདིའི་ནད་དང༌། ལྟར་སྣང་འཕྲལ་གྱི་ནད་དང༌། ཀུན་་་་
་ བརྟགས་གདོན་གྱི་ནད་ཕལ་ཆེ་བ་རྣམས་ཡིན་ནོ། ། །
གཉིས་པ་སྔོན་གྱི་ལས་ངན་སད་པ་ལས་བྱུང་བའི་ནད་ནི། ཚེ་སྔ་མར་
གཞན་ལ་རྡེག་པ་དང་སྲོག་གཅོད་པ་ལ་སོགས་པའི་མི་དགེ་བའི་ལས་མང་དུ་
སྤྱད་པའི་འབྲས་བུ་སྨིན་པ་ཁོ་ན་ལས་སྐྱེས་པ་ཡིན་ནོ། །གོང་དུ་བཤད་པའི་རྒྱུ་
ཉེས་པ་གསུམ་དང་རྐྱེན་བཞི་འཛོམ་པ་མེད་པ་ལ་ནད་དཀྱེལ་ཆེ་བ་སྟེ་ཟུག་རྔུ་
སྟོབས་དང་ལྡན་པས་ངེས་པར་སྲོག་འཕྲོག་པར་འགྱུར་བ་སྟེ་གཞན་དབང་སྔོན་
གྱི་ལས་ཞེས་བྱ་བ་དག་ཡིན་ནོ། །ནད་འདི་ནི་སྦྱིན་པ་རྣམ་པ་བཞི་སོགས་ཚོགས་
གསོགས་པ་དང་སྒྲིབ་པ་སྦྱང་བ་སོགས་དཀར་བོའི་ཆོས་འབའ་ཞིག་གིས་བཅོས་
120 -



པར་བྱའོ། །
གསུམ་པ་ཉེས་པ་དང་ལས་འདྲེས་པ་ལས་བྱུང་བའི་ནད་ནི། རྒྱུ་རྐྱེན་
ཆུང་ངུ་ཙམ་ལས་མེད་ཀྱང་ནད་སྟོབས་དཀྱེལ་ཆེན་པོར་འགྱུར་བ་གང་ཡིན་པ་དེ་
རྣམས་ནི་ཚེ་འདིའི་ཉེས་པ་རླུང་མཁྲིས་བད་ཀན་དང་ཚེ་སྔ་མའི་ལས་ངན་པ་
བསགས་པའི་རྣམ་སྨིན་གཉིས་ཀ་འདྲེས་པ་ལས་བྱུང་བའི་ནད་རྣམས་ཡིན་ཏེ།
འདིའི་བཅོས་ཐབས་ནད་སྔ་མ་གཉིས་ཀྱི་བཅོས་ཐབས་དག་ལས་ཤེས་པར་་་་
བྱའོ། ། །
དེ་གསུམ་གྱི་ནང་ནས་དང་བོ་ཚེ་འདིའི་ཉེས་པ་ལས་བྱུང་བའི་ནད་ལ་རྣམ་
པ་གཉིས་ཡོད་དེ། མི་རྣམས་ཀྱི་ལུས་ལ་རང་བཞིན་གྱིས་གནས་པ་ཁོང་གི་ཉེས་
པ་དང༌། ཕྱིའི་རྐྱེན་སྣ་ཚོགས་ལས་བྱུང་བ་གློ་བུར་བའི་ཉེས་པ་གཉིས་ཡོད་ལ།
དེའི་དང་བོ་ནི། ལུས་ལ་རང་ཆས་སུ་ཡོད་པའི་རླུང་མཁྲིས་བད་ཀན་གསུམ་པོ་
དེ་དག་ཡིན་ཏེ། དེ་གསུམ་ཐོག་མར་འཁྲུགས་ནས་ནད་ཀྱི་ཟུག་རྔུ་སྐྱེད་པར་
བྱས་པས་སོ། །གཉིས་པ་ནི་སྦྱར་བ་ལ་སོགས་པའི་དུག་དང་། མདའ་རྡོ་གྲི་ལ་
སོགས་པའི་མཚོན་དང་། འབྱུང་བོ་སྨྱོ་བརྗེད་ལ་སོགས་པའི་གདོན་དང་རྣམ་
པ་གསུམ་པོ་ལས་བྱུང་བའི་ནད་དེ་དག་ཡིན་ཏེ། ནད་ཀྱི་ཟུག་རྔུ་ཐོག་མར་
སྐྱེས་ནས་སླར་ཡང་འབྱུང་བ་འཁྲུགས་པར་བྱེད་པས་སོ། །
གཉིས་པ། ནད་ལ་རྟེན་གྱི་སྒོ་ནས་དབྱེ་ཚུལ་བཤད་པ་ལ་གཉིས་ཏེ།
མདོར་བསྟན་པ་དང་། རྒྱས་པར་བཤད་པའོ། ། །
དང་བོ་ནི་ནད་ལ་རྟེན་གྱི་སྒོ་ནས་དབྱེ་ན་སྐྱེས་པ་ཁོ་ན་ལ་ཡོད་པ་དང་།
བུད་མེད་ཁོ་ན་ལ་ཡོད་པ་དང༌། བྱིས་པ་ཁོ་ན་ལ་ཡོད་པ་དང༌། རྒན་པོ་ཁོ་ན་ལ་
ཡོད་པ་སྟེ་ཐུན་མོང་མ་ཡིན་པའི་ནད་བཞི་དང་། སྐྱེས་པ་སོགས་ཀུན་ལ་ཁྱབ་
- 121 -



པའི་ཐུན་མོང་གི་ནད་དང་རྣམ་པ་ལྔ་ཡོད་པ་ཡིན་ནོ། །
གཉིས་པ་རྒྱས་པར་བཤད་པ་ལ་གཉིས་ཡོད་དེ། ཐུན་མོང་མ་ཡིན་པའི་
ནད་བཤད་པ་དང་། ཐུན་མོང་བའི་ནད་བཤད་པའོ། །
དང་བོ་ནི། རྟེན་གྱི་སྒོ་ནས་དབྱེ་བའི་ཐུན་མོང་མ་ཡིན་པའི་ནད་རིགས་
བཞི་བོ་སོ་སོ་ནས་གང་ལྟར་ཡིན་ཞེ་ན། སྐྱེས་པའི་ནད་ལ་ཁུ་བ་ཟད་པ་དང་།
ཧ་ཅང་མང་བའི་རླུགས་པ་གཉིས་དང་། རླིག་རླུགས་ཀྱི་ནད་དང་། ཕོ་མཚན་
གྱི་ནད་གཉིས་ལ་རིམ་པ་བཞིན་དུ་སྔ་མ་རླིག་རླུགས་ཀྱི་ནད་ལ་རླུང་ལས་བྱུང་བ་
དང་། མཁྲིས་པ་ལས་བྱུང་བ་དང་། བད་ཀན་ལས་བྱུང་བ་དང་། ཁྲག་
ལས་བྱུང་བ་དང༌། ཚིལ་ལས་བྱུང་བ་དང༌། གཅིན་ལས་བྱུང་བ་དང༌། རྒྱུ་
མ་ལས་བྱུང་བ་དང་བདུན་ཡོད་ལ། ཕྱི་མ་ཕོ་མཚན་གྱི་ནད་ལ་འབྲུམ་པ་ཅན་
དང༌། མདུད་པ་འདྲ་བ་དང་། སྤུབས་འབྱར་དང་། གྲ་མ་ཅན་དང་། རླུང་
ལས་གྱུར་པ་དང༌། མཁྲིས་པ་ལས་གྱུར་པ་དང་། བད་ཀན་ལས་གྱུར་པ་དང་།
ཁྲག་ལས་གྱུར་པ་དང་། འདུས་པ་ལས་གྱུར་པ་དང་དགུ་སྟེ་སྐྱེས་པའི་ནད་
བཅོ་བརྒྱད་བཤད་པ་ཡིན་ནོ། །བུད་མེད་ཀྱི་ཐུན་མོང་མ་ཡིན་པའི་ནད་ལ་་
མངལ་ནད་རླུང་ལས་གྱུར་པ་དང་། མཁྲིས་པ་དང༌། བད་ཀན་དང་། ཁྲག་
དང་། འདུས་པ་ལས་གྱུར་པ་སྟེ་ལྔ་དང་། ཆུ་བུར་ཅན་དང་། ཧྲེམ་པོ་དང་།
བེམ་པོ་དང་། ཆེན་ སྐྲུན་དང༌། ཕོ་སྐྲན་དང་། སྐྲན་ རོ་ནག་པོ་དང༌།
རྩ་ སྐྲུན་དང་། ས་ བོན་ གྱི་ སྐྲུན་དང་། ཟ་ ཁུ་ སྟེ་ མངལ་ སྐྲན་ དགུ་ དང་།
མངལ་གྱི་སྲིན་བུ་མ་རུ་རྩེ་དང་ཨ་སོ་ལངས་ཁྲོས་རྣམ་པ་གཉིས་དང༌། གློ་བ་དང་
སྙིང་དང་མཆིན་པ་དང་མཚེར་བ་དང་མཁྲིས་པ་དང་མཁལ་མ་དང་རྒྱུ་མ་དང་
འོ་མ་དང་ནུ་མ་དང་གོར་བ་སྟེ་ཁྲག་ཚབས་བཅུ་དང་། མགོ་དང་རུས་པ་དང་
ཨ 122



སྙིང་དང་མཁལ་མ་དང་ཕོ་བ་དང་རྒྱུ་མ་སྟེ་རླུང་ཚབས་དྲུག་དང་བཅས་རྩ་ནད་
བཅུ་དྲུག་དེ་མོ་ནད་སུམ་ཅུ་རྩ་གཉིས་སོ། །བྱིས་པའི་ནད་ལ་མགོ་སྐྲངས་བ་དང་
གྲེ་བ་འགག་པ་དང༌། མཚེར་ནད་དང་། མཁྲིས་ནད་དང༌། ཕོ་བའི་ནད་
དང་། ལོང་ནད་དང༌། ས་ཟོས་ནད་དང་ཞོ་རེས་ཀྱི་ནད་དེ་ཕྲ་བ་བརྒྱད་
དང་། བྲང་ནད་དང་། གློ་ནད་དང་། མཆིན་ནད་དང་། འཁྲུ་ནད་དང་
སྐྱུགས་ནད་དང་། རིམས་ནད་དང་།ལྟེ་བའི་ནད་དང༌། རྡེལ་ནད་དེ་རགས་
པ་བརྒྱད་དང༌། མིག་ནད་རྣ་བའི་ནད་སྣ་ནད་ཁ་ནད་རྨེན་བུའི་ནད་སྲོག་རྩའི་
ནད་སྲིན་ནད་ཕོལ་མིག་ཤ་ནད་དེ་ཞིབ་ཚགས་བརྒྱུད་དང་བཅས་པས་ཉི་ཤུ་རྩ་
བཞིའོ། ། རྒས་ པ་ལས་བྱུང་བའི་ནད་ནི་འབྱུང་བ་ལྔ་ལས་གྲུབ་པའི་ལུས་ཀྱི་་
སྟོབས་རྣམས་འགྲིབ་པ་སྟེ་གཅིག་པུ་ཉིད་ཡིན་ནོ། །
གཉིས་ པ་ རྟེན་དེ་ རྣམས་ ཐུན་ མོང་ བའི་ སྒོ་ ནས་ དབྱེ་ བ་ ལ་ གཉིས་ ཏེ།
མདོར་བསྟན་པ་དང༌། རྒྱས་པར་བཤད་པའོ། །
དང་བོ་ནི། སྐྱེས་པ་དང་། བུད་མེད་དང་། བྱིས་པ་དང༌། རྒས་
པ་སྟེ་རྟེན་བཞི་བོ་ཀུན་ལ་ཁྱབ་པ་ཐུན་མོང་བའི་ནད་རིགས་ལ་རྣམ་པ་བཞི་ཡོད་
དེ། ཉེས་པའི་སྒོ་ནས་དབྱེ་བ་བརྒྱ་རྩ་གཅིག་དང༌། གཙོ་བོའི་སྒོ་ནས་དབྱེ་བ་
བརྒྱ་རྩ་གཅིག་དང༌། གནས་ཀྱི་སྒོ་ནས་དབྱེ་བ་བརྒྱ་རྩ་གཅིག་དང༌། རིགས་
ཀྱི་སྒོ་ནས་དབྱེ་བ་བརྒྱ་རྩ་གཅིག་བཅས་ཡོད་པ་ཡིན་ནོ། །ཞེས་པའོ། །
གཉིས་པ་རྒྱས་པར་བཤད་པ་ལ་ལྔ་སྟེ། ཉེས་པའི་སྒོ་ནས་དབྱེ་བ་དང༌།
གཙོ་བོའི་སྒོ་ནས་དབྱེ་བ་དང་། གནས་ཀྱི་སྒོ་ནས་དབྱེ་བ་དང་། རིགས་ཀྱི་སྒོ་
ནས་དབྱེ་བ་དང་། མཇུག་བསྡུ་བའོ། །
དང་བོ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །
– 123 -



དང་བོ་ནི། ཁོང་དུ་རང་བཞིན་གྱི་གནས་པ་ཉེས་པའི་སྒོ་ནས་དབྱེ་བ་ལ་
རླུང་དང་། མཁྲིས་པ་དང་། བད་ཀན་གསུམ་དུ་ཡོད་ཅེས་པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། རླུང་ནད་ཀྱི་དབྱེ་བ་བཤད་
པ་དང་། མཁྲིས་པའི་ནད་ཀྱི་དབྱེ་བ་བཤད་པ་དང་། བད་ཀན་གྱི་ནད་ཀྱི་དབྱེ་
བ་བཤད་པའོ། །
དང་བོ་ནི། ཉེས་པ་གསུམ་ལས་རླུང་གི་ནད་ལ་དབྱེ་ན་སྤྱི་དང་བྱེ་བྲག་
གཉིས་ཡོད་ལ། དང་བོ་སྤྱིའི་སྒོ་ནས་དབྱེ་བ་ལའང་རིགས་ཀྱི་སྒོ་ནས་དབྱེ་བ་
དང༌། གནས་ཀྱི་སྒོ་ནས་དབྱེ་བ་གཉིས་ཡོད་པ་ལས། དང་བོ་རིགས་ཀྱི་སྒོ་
ནས་དབྱེ་ན་རླུང་ནད་ཉི་ཤུ་ཡོད་དེ། མན་ངག་རྒྱུད་ལས། རླུང་ནད་ཨ་ཝ་རྟ་
དང་ད་རྒན་གཉིས། །འགྲམ་པ་ཉམས་དང་ལྕེ་ལྡིབ་ཕྱོགས་གཅིག་གུག།རྩ་འཛིན་
གཞོགས་ཕྱེད་སྐམས་དང་ལུས་ཀུན་སྐམས། །ཤིང་རེངས་དཔུང་འཇའ་བི་ཤ་རྩེ་
དང་ནི། །སྲ་འཐེངས་དང་ནི་བརླ་རེངས་ལྕེ་སྤྱང་མགོ།ཚེར་མ་གཟུགས་འཁུམས་
ཁ་ལི་རྐང་བརྩེ་དང་། །རྐང་བ་ཚ་བ་ཞེས་བྱ་ཉི་ཤུར་འདོད། །ཅེས་པ་ལྟར་ལ།
གནས་ཀྱི་སྒོ་ནས་དབྱེ་ན་འཇུག་སྒོ་རྣམ་པ་དྲུག་སྟེ། ལྤགས་ལ་གྲམས་པ་དང་།
ཤ་ལ་རྒྱས་པ་དང་། རྩ་རུ་རྒྱུ་བ་དང་། རུས་ལ་ཞེན་པ་དང་། དོན་ལ་
བབས་པ་དང་། སྣོད་དུ་ལྷུང་བ་དང་། དབང་བོ་ལྔ་ལ་མེ་ཏོག་ཤར་བ་དང་
བདུན་ནོ། །རླུང་ལ་བྱེ་བྲག་གི་སྒོ་ནས་དབྱེ་ན། སྲོག་འཛིན་དང་ལ་སོགས་ཀྱི་
ཁོངས་ནས་གྱེན་རྒྱུ་དང་ཁྱབ་བྱེད་དང༌། མེ་མཉམ་དང་། ཐུར་སེལ་བཅས་
རྣམ་པར་གྱུར་པའི་རྐྱང་་བའི་རླུང་ལྔ་དང་། ལྔ་བོ་དེ་དག་བད་ཀན་དང་་་་
འདྲེས་པ་ལྔ་དང་། མཁྲིས་པ་དང་འདྲེས་པ་ལྔ་སྟེ་བཅུ་རུ་འདོད་དོ། །དེ་ལྟར་
དབྱེ་བའི་ནད་བཞི་བཅུ་རྩ་གཉིས་ནི་རླུང་གི་ནད་ཡིན་ནོ། །
= 124 -
，



གཉིས་པ་མཁྲིས་པའི་ནད་ཀྱི་དབྱེ་བ་ལ་སྤྱིའི་སྒོ་ནས་དབྱེ་བ་དང་། བྱེ་
བྲག་གི་སྒོ་ནས་དབྱེ་བ་གཉིས། སྤྱིའི་སྒོ་ནས་དབྱེ་བ་ལ་ཡང་རིགས་ཀྱི་སྒོ་ནས་
དབྱེ་བ་དང༌། གནས་ཀྱི་སྒོ་ནས་དབྱེ་བ་གཉིས་ཡོད་པ་ལས་དང་བོ་རིགས་ཀྱི་
སྒོ་ནས་དབྱེ་བ་ནི། མཁྲིས་པ་རང་གི་མཚན་ཉིད་ཐང་ལ་ལྷགས་པ་གཅིག་
དང༌། མཁྲིས་པ་གནས་གྱུར་དང་། མཁྲིས་པ་ཁ་ལུད་དང་། མཁྲིས་པ་རྩར་
རྒྱུག་དང་རྣམ་པ་གསུམ་སྟེ་རིགས་ཀྱི་སྒོ་ནས་བཞི་དང་། གནས་ཀྱི་སྒོ་ནས་
དབྱེ་ན་མཁྲིས་པ་ལྤགས་ལ་གྲམས་པ་དང་། ཤ་ལ་རྒྱས་པ་དང་། རྩ་རུ་རྒྱུ་བ་
དང༌། རུས་ལ་ཞེན་པ་དང་། དོན་ལ་བབས་པ་དང་། སྣོད་དུ་ལྷུང་བ་སྟེ་
འཇུག་སྒོ་དྲུག་ལ་ཞུགས་པ་དྲུག་དང་། དབང་བོ་ལྔ་ལ་མེ་ཏོག་ཤར་བ་གཅིག་
དང་བདུན་ནོ། །བྱེ་བྲག་གི་སྒོ་ནས་དབྱེ་ན་མཁྲིས་པ་འཇུ་བྱེད་དང༌། ལ་
སོགས་པ་ཞེས་བའི་སོགས་ཁོངས་ནས་མདངས་བསྒྱུར་དང་། སྒྲུབ་བྱེད་དང༌།
མཐོང་བྱེད་དང༌། མདོག་གསལ་བྱེད་རྣམ་པར་གྱུར་པ་སྟེ་རྐྱང་བ་ལྔ་དང༌།
དེ་དག་རླུང་དང་འདྲེས་པ་ལྔ། དེ་དག་བད་ཀན་དང་འདྲེས་པ་ལྔ་སྟེ་ལྡན་
པའི་མཁྲིས་ནད་བཅུ་རུ་འདོད་ལ། དེ་ལྟར་ཡོངས་སུ་བསྡོམས་པས་དབྱེ་བ་ཉི་
ཤུ་རྩ་དྲུག་འབྱུང་བ་ནི་མཁྲིས་པའི་ནད་ཀྱི་དབྱེ་བ་ཡིན་ནོ། །
བད་ཀན་གྱི་ནད་ལ་དབྱེ་ན། རང་རྒྱུད་ཅན་གྱི་སྒོ་ནས་དབྱེ་བ་དང་།
གཞན་རྒྱུད་ཅན་གྱི་སྒོ་ནས་དབྱེ་བ་གཉིས་སོ། །རང་རྒྱུད་ཅན་ལའང་སྤྱི་དང་བྱེ་
བྲག་གི་སྒོ་ནས་དབྱེ་བ་གཉིས་ཡོད་ལ། སྤྱིའི་སྒོ་ནས་དབྱེ་བ་ལའང་རིགས་ཀྱི་
སྒོ་ནས་དབྱེ་བ་དང་གནས་ཀྱི་སྒོ་ནས་དབྱེ་བ་གཉིས་ཡོད་པ་ལས། དང་བོ་རིགས་
ཀྱི་སྒོ་ནས་དབྱེ་ན། བད་ཀན་ལྷེན་དང༌། ལ་སོགས་པའི་སྒྲས་བསྡུས་པ་ལྕགས་
དྲེག་དང་། མེ་ཉམས་དང་
། མགུལ་འགགས་དང་། གྲུམ་བུ་དཀར་བོ་
- 125 -



དང་། འཇུ་སྐེམ་སྟེ་དྲུག་དང་། གནས་ཀྱི་སྒོ་ནས་དབྱེ་ན། བད་ཀན་
ལྤགས་ལ་གྲམས་པ་དང་ཤ་ལ་རྒྱས་པ་དང་རྩ་རུ་རྒྱུ་བ་དང་རུས་ལ་ཞེན་པ་དང་
དོན་ལ་བབས་པ་དང་སྣོད་དུ་ལྷུང་བ་སྟེ་སྒོ་དྲུག་ལ་ཞུགས་པ་དྲུག་དང་དབང་བོ་
ལྔ་ལ་མེ་ཏོག་ཤར་བ་གཅིག་སྟེ་བདུན་ཡོད་ལ། བྱེ་བྲག་གི་སྒོ་ནས་དབྱེ་ན་བད་
ཀན་རྟེན་བྱེད་དང་། མྱགས་བྱེད་དང་། མྱོང་བྱེད་དང་། ཚིམ་བྱེད་དང་།
འབྱོར་བྱེད་དེ་ལྔ་རྣམ་པར་གྱུར་པ་སྟེ་བད་ཀན་རྐྱང་བ་ལྔ། དེ་དག་རླུང་དང་
འདྲེས་པ་ལྔ། དེ་དག་མཁྲིས་པར་འདྲེས་པ་ལྔ་སྟེ་བད་ཀན་ལྡན་པའི་ནད་བཅུ་
རུ་འདོད་པ་ཡིན་ནོ། །གཞན་རྒྱུད་ཅན་གྱི་སྒོ་ནས་དབྱེ་བ་ལ། བད་ཀན་སེར་
བོ་དང་སྨུག་པོ་གཉིས་ལས། བད་ཀན་སེར་བོ་གཅིག་ཏུ་བརྩི་ལ་སྨུག་པོ་ལ་
བྱེར་བ་དང༌། རྒྱས་པ་དང་། འགྱིངས་བ་དང༌། འདྲིལ་བ་བཞི་སྟེ་བསྡོམ་
པས་དབྱེ་བ་སུམ་ཅུ་རྩ་གསུམ་འབྱུང་བ་ནི་བད་ཀན་ནད་ཀྱི་དབྱེ་བ་ཡིན་ནོ། །
གོང་དུ་བཤད་པ་དེ་ལྟར་ཉེས་པ་གསུམ་ཀའི་དབྱེ་བ་བསྡོམས་པས་བརྒྱ་རྩ་གཅིག་
ཡིན་པར་འདོད་དོ། །
གཉིས་པ་གཙོ་བོའི་སྒོ་ནས་དབྱེ་བ་ལ་གཉིས་ཡོད་དེ། མདོར་བསྟན་པ་
དང་། རྒྱས་པར་བཤད་པའོ། །
དང་བོ་ནི། ནད་ལ་གཙོ་བོའི་སྒོ་ནས་དབྱེ་ན། རང་རྒྱུད་ཅན་རྐྱང་
བའི་ནད་དང་། གཞན་རྒྱུད་ཅན་འདྲེས་པའི་ནད་དང་རྣམ་པ་གཉིས་ཡོད་དོ། །
ཞེས་པའོ། །
གཉིས་པ་རྒྱས་པར་བཤད་པ་ལ་གཉིས་ཏེ། རང་རྒྱུད་ཅན་བཤད་པ་
དང་། གཞན་རྒྱུད་ཅན་བཤད་པའོ། །
དང་བོ། ནད་རང་རྒྱུད་ཅན་ནི་རླུང་མཁྲིས་བད་ཀན་གསུམ་པོ་རང་
- 126 -



ཉིད་རྐྱང་བ་ཁོ་ནའི་ནད་དེ་རང་རང་གི་མཚན་ཉིད་དང་རྗེས་སུ་མཐུན་པའི་
ནད་རྟགས་རྣམས་གསལ་བོར་སྟོན་པར་འགྱུར་ལ། རྐྱང་བ་གསུམ་པོ་དེ་ལ་
ཡང་འཕེལ་ཟད་ཀྱི་དབྱེ་བས་འདི་ལྟར་འགྱུར་ཏེ། འཕེལ་བ་དང་རབ་ཏུ་་
འཕེལ་བ་དང་མཆོག་ཏུ་འཕེལ་བ་གསུམ་དང་། དེ་བཞིན་དུ་ཟད་པ་དང་རབ་
ཏུ་ཟད་པ་དང་མཆོག་ཏུ་ཟད་པ་དང་གསུམ་སྟེ། དྲུག་པོ་དེ་ལ་རླུང་མཁྲིས་
བད་ཀན་རེ་རེ་སྦྱར་བས་རྐྱང་བའི་འཕེལ་ཟད་བཅོ་བརྒྱད་ཡོད་དོ། །
གཉིས་པ་གཞན་རྒྱུད་ཅན་བཤད་པ་ལ་གཉིས་ཏེ། མདོར་བསྟན་པ་
དང༌། རྒྱས་པར་བཤད་པའོ། ། །
དང་བོ་ནི། ནད་རྣམས་ཕན་ཚུན་འདྲེས་པ་ལས་བྱུང་བའི་ནད་གཞན་
རྒྱུད་ཅན་ལའང་ནང་ཚེགས་ཀྱི་དབྱེ་བས་ལྡན་པ་དང་འདུས་པ་དང་བླ་གཉན་
ཅན་དང་རྣམ་པ་གསུམ་དུ་ཡོད་ཅེས་པའོ། །
གཉིས་པ་རྒྱས་པར་བཤད་པ་ལ་བཞི་སྟེ། ལྡན་པ་དང་། འདུས་པ་
དང་། འདྲེས་པ་དང་། བླ་གཉན་བཤད་པའོ། །
དང་བོ་ནི། ཉེས་པ་ཕན་ཚུན་གཉིས་སུ་ལྡན་པའི་ནད་ལ་ཆ་མཉམ་དུ་
འཕེལ་བ་གསུམ་དང་། གང་ཡང་རུང་བ་གཅིག་ལྷག་པར་འཕེལ་བའི་དབྱེ་བ་
དྲུག་སྟེ་འཕེལ་བ་དགུ་ཡོད་པ་ནི་འདི་ལྟར་ཏེ། རླུང་མཁྲིས་གཉིས་ཆ་མཉམ་དུ་
འཕེལ་བ་དང་། བད་མཁྲིས་གཉིས་ཆ་མཉམ་དུ་འཕེལ་བ་དང་། བད་རླུང་
གཉིས་ཆ་མཉམ་དུ་འཕེལ་བ་དང་གསུམ་སྟེ་ཆ་མཉམ་དུ་འཕེལ་བ་གསུམ་དང་།
རླུང་རབ་ཏུ་འཕེལ་ཞིང་མཁྲིས་པ་ ལྷག་པར་འཕེལ་བ་དང་། རླུང་རབ་ཏུ་
འཕེལ་ཞིང་བད་ཀན་ལྷག་པར་འཕེལ་བ་དང༌། མཁྲིས་པ་རབ་ཏུ་འཕེལ་ཞིང་
རླུང་ལྷག་པར་འཕེལ་བ་དང༌། མཁྲིས་པ་རབ་ཏུ་འཕེལ་ཞིང་བད་ཀན་ལྷག་
- 127 -



པར་འཕེལ་བ་དང་། བད་ཀན་རབ་ཏུ་འཕེལ་ཞིང་རླུང་ལྷག་པར་འཕེལ་བ་དང༌།
བད་ཀན་རབ་ཏུ་འཕེལ་ཞིང་མཁྲིས་པ་ལྷག་པར་འཕེལ་བ་སྟེ་དྲུག་ཡོད་ལ་སྔ་ཕྱི་
གཉིས་བསྡོམས་པས་ལྡན་པའི་འཕེལ་བ་དགུ་དང་། དེ་བཞིན་དུ་འོག་ནས་གོ་
ལྡོག་ ཟད་ ཅེས་ གསུངས་ པས་རླུང་ མཁྲིས་ གཉིས་ ཆ་ མཉམ་ དུ་ ཟད་ པ་ དང་།
བད་མཁྲིས་གཉིས་ཆ་མཉམ་དུ་ཟད་པ་དང་། བད་རླུང་གཉིས་ཆ་མཉམ་དུ་
ཟད་པ་ གསུམ། རླུང་ རབ་ ཏུ་ ཟད་ ཅིང་ མཁྲིས་པ་ ལྷག་ པར་ ཟད་ པ་ དང་།
རླུང་རབ་ཏུ་ཟད་ཅིང་བད་ཀན་ལྷག་པར་ཟད་པ་དང༌། མཁྲིས་པ་རབ་ཏུ་
ཟད་ཅིང་རླུང་ལྷག་པར་ཟད་པ་དང་། མཁྲིས་པ་རབ་ཏུ་ཟད་ཅིང་བད་ཀན་
ལྷག་པར་ཟད་པ་དང་། བད་ཀན་རབ་ཏུ་ཟད་ཅིང་རླུང་ལྷག་པར་ཟད་པ་
དང་། བད་ཀན་རབ་ཏུ་ཟད་ཅིང་མཁྲིས་པ་ལྷག་པར་ཟད་པ་དང་དྲུག་སྟེ་
བསྡོམས་པས་ལྡན་པའི་ཟད་པ་དགུ་དང་བཅས་པས་ལྡན་པ་ལའང་འཕེལ་ཟད་
བཅོ་བརྒྱད་ཡོད་དོ། །
གཉིས་པ་འདུས་པའི་འཕེལ་ཟད་བཤད་པ་ནི། ཉེས་པ་གསུམ་ག་་་་
འདུས་པའི་འཕེལ་བ་ལ་དེ་གསུམ་ག་སྟོབས་མཚུངས་པར་འཕེལ་བ་གཅིག་དང་།
སྟོབས་མི་མཚུངས་བར་རབ་འབྲིང་ཐ་མ་གསུམ་གྱི་འཕེལ་ཚུལ་སྦྱར་བ་དྲུག་དང་
དེ་གསུམ་གྱི་ནང་ནས་གང་ཡང་རུང་བ་གཉིས་ལྷག་པ་དང་གཅིག་ལྷག་པའི་དབྱེ་
བ་ལ་དྲུག་སྟེ་འདུས་པའི་འཕེལ་བ་བཅུ་གསུམ་ཡོད་དེ། རླུང་མཁྲིས་བད་ཀན་
གསུམ་སྟོབས་མཚུངས་སུ་འཕེལ་བ་གཅིག་དང་། རླུང་རབ་ཏུ་འཕེལ་ལ་མཁྲིས་པ་
འབྲིང་དུ་འཕེལ་བ་དང་བད་ཀན་ཐ་མར་འཕེལ་བ་དང་། མཁྲིས་པ་རབ་ཏུ་
འཕེལ་བ་བད་ཀན་འབྲིང་དུ་འཕེལ་བ་རླུང་ཐ་མར་འཕེལ་བ་དང༌། བད་ཀན་
རབ་ ཏུ་འཕེལ་བ་རླུང་འབྲིང་དུ་འཕེལ་བ་ མཁྲིས་པ་ ཐ་མར་འཕེལ་བ་དང་།
- 128 -



རླུང་རབ་ཏུ་འཕེལ་བ་བད་ཀན་འབྲིང་དུ་འཕེལ་བ་མཁྲིས་པ་ཐ་མར་འཕེལ་བ་
དང་། མཁྲིས་པ་རབ་ཏུ་འཕེལ་བ་རླུང་འབྲིང་དུ་འཕེལ་བ་བད་ཀན་ཐ་མར་
འཕེལ་བ་དང༌། བད་ཀན་རབ་ཏུ་འཕེལ་བ་མཁྲིས་པ་འབྲིང་དུ་འཕེལ་རླུང་ཐ་
མར་འཕེལ་བ་དང་དྲུག རླུང་འཕེལ་ཞིང་བད་མཁྲིས་གཉིས་ལྷག་པར་འཕེལ་
བ་དང༌། མཁྲིས་པ་འཕེལ་ཞིང་བད་རླུང་གཉིས་ ལྷག་པར་འཕེལ་བ་དང་།
བད་ཀན་འཕེལ་ཞིང་རླུང་མཁྲིས་གཉིས་ལྷག་པར་འཕེལ་བ་དང་། རླུང་་་་
མཁྲིས་གཉིས་འཕེལ་ཞིང་བད་ཀན་ལྷག་པར་དུ་འཕེལ་བ་དང༌། བད་མཁྲིས་
གཉིས་འཕེལ་ཞིང་རླུང་ལྷག་པར་དུ་འཕེལ་བ། བད་རླུང་གཉིས་འཕེལ་ཞིང་
མཁྲིས་པ་ལྷག་པར་དུ་འཕེལ་བ་སྟེ་དྲུག དེ་དག་བསྡོམས་པས་འཕེལ་བ་བཅུ་
གསུམ་ཡོད་ལ། དེ་བཞིན་དུ་འཕེལ་བ་ལས་གོ་ལྡོག་པ་ཟད་པ་ལའང་སྦྱར་བར་
བྱ་ སྟེ། ཉེས་ པ་ གསུམ་ སྟོབས་ ཆེ་ ཆུང་ མཚུངས་ པར་ ཟད་ པ་ གཅིག་ དང༌།
རླུང་ཐ་མར་ཟད་པ་མཁྲིས་པ་འབྲིང་དུ་ཟད་པ་བད་ཀན་རབ་ཏུ་ཟད་པ་དང་།
མཁྲིས་པ་ཐ་མར་ཟད་པ་བད་ཀན་འབྲིང་དུ་ཟད་པ་རླུང་རབ་ཏུ་ཟད་པ་དང་། །
བད་ཀན་ཐ་མར་ཟད་པ་རླུང་འབྲིང་དུ་ཟད་པ་མཁྲིས་པ་རབ་ཏུ་ཟད་པ་དང༌།
བད་ཀན་ཐ་མར་ཟད་པ་མཁྲིས་པ་འབྲིང་དུ་ཟད་པ་རླུང་རབ་ཏུ་ཟད་པ་དང༌།
མཁྲིས་པ་ཐ་མར་ཟད་པ་རླུང་འབྲིང་དུ་ཟད་པ་བད་ཀན་རབ་ཏུ་ཟད་པ་དང་།
རླུང་ཐ་མར་ཟད་པ་བད་ཀན་འབྲིང་དུ་ཟད་པ་མཁྲིས་པ་རབ་ཏུ་ཟད་པ་དང་
དྲུག རླུང་ཟད་ཅིང་བད་མཁྲིས་གཉིས་ལྷག་པར་ཟད་པ་དང༌། མཁྲིས་པ་
ཟད་ཅིང་བད་རླུང་གཉིས་ལྷག་པར་ཟད་པ་དང་། བད་ཀན་ཟད་ཅིང་རླུང་
མཁྲིས་གཉིས་ལྷག་པར་ཟད་པ་དང་། རླུང་མཁྲིས་གཉིས་ཟད་ཅིང་བད་ཀན་
ལྷག་པར་ཟད་པ་དང་། བད་མཁྲིས་གཉིས་ཟད་ཅིང་རླུང་ལྷག་པར་དུ་ཟད་པ་
- 129 -



དང༌། བད་རླུང་གཉིས་ཟད་ཅིང་མཁྲིས་པ་ལྷག་པར་ཟད་པ་དང་དྲུག་སྟེ།
འདུས་པའི་ཟད་པ་བཅུ་གསུམ་ཡོད་ལ། བསྡོམས་པས་འདུས་པའི་འཕེལ་
ཟད་ཉི་ཤུ་རྩ་དྲུག་ཡོད་དོ། །
གསུམ་པ་འཕེལ་ཟད་འདྲེས་པ་བཤད་པ་ནི། ཉེས་པ་གསུམ་པོ་འཕེལ་
ཟད་འདྲེས་པ་ལའང་དེ་གསུམ་གང་ཡང་རུང་བ་གཅིག་མཉམ་ཞིང་གཅིག་་་
འཕེལ་ལ་གཅིག་ཟད་པར་སྦྱར་བའི་དབང་གིས་དྲུག་དང་། དེ་བཞིན་དུ་་
གཅིག་ཟད་ཅིང་གཉིས་འཕེལ་བར་སྦྱར་བ་དང༌། དེ་གོ་ལྡོག་པ་གཉིས་ཟད་
ཅིང་གཅིག་འཕེལ་བར་སྦྱར་བའི་དབྱེ་བ་གསུམ་གསུམ་སྟེ་དྲུག་དང་བསྡོམས་
པས་བཅུ་གཉིས་འབྱུང་བ་ནི་འདི་ལྟར། རླུང་མཉམ་ཞིང་མཁྲིས་པ་འཕེལ་ལ་
བད་ཀན་ཟད་པ་དང༌། མཁྲིས་པ་མཉམ་ཞིང་བད་ཀན་འཕེལ་ལ་རླུང་ཟད་པ་
དང་། བད་ཀན་མཉམ་ཞིང་རླུང་འཕེལ་ལ་མཁྲིས་པ་ཟད་པ་དང༌། བད་
ཀན་མཉམ་ཞིང་མཁྲིས་པ་འཕེལ་ལ་རླུང་ཟད་པ། མཁྲིས་པ་མཉམ་ཞིང་རླུང་
འཕེལ་ལ་བད་ཀན་ཟད་པ་དང༌། རླུང་མཉམ་ཞིང་བད་ཀན་འཕེལ་ལ་མཁྲིས་
པ་ ཟད་ པ་ སྟེ་ དྲུག རླུང་ ཟད་ ཅིང་ བད་ མཁྲིས་ གཉིས་ འཕེལ་ བ་ དང༌།
མཁྲིས་པ་ཟད་ཅིང་བད་རླུང་གཉིས་འཕེལ་བ་དང་། བད་ཀན་ཟད་ཅིང་རླུང་
མཁྲིས་གཉིས་འཕེལ་བ་དང་། དེ་བཞིན་དུ་རླུང་མཁྲིས་གཉིས་ཟད་ཅིང་བད་
ཀན་ འཕེལ་ བ་ དང་། བད་མཁྲིས་ གཉིས་ ཟད་ ཅིང༌ རླུང་ འཕེལ་ བ་ དང་།
བད་རླུང་གཉིས་ཟད་ཅིང་མཁྲིས་པ་འཕེལ་བ་དང་དྲུག་ཡོད་ལ། བསྡོམས་
པས་འཕེལ་ཟད་འདྲེས་པ་བཅུ་གཉིས་ཏེ། ཡོངས་སུ་བསྒྲིལ་བས་འཕེལ་ཟད་
ཀྱི་དབྱེ་བ་བདུན་ཅུ་རྩ་བཞིའོ། །
བཞི་བ་བླ་གཉན་གྱི་ནད་བཤད་པ་ལ་གཉིས་ཏེ། མདོར་བསྟན་པ་དང་།
- 130 -



རྒྱས་པར་བཤད་པའོ། །
དང་བོ་ནི། གཞན་རྒྱུད་ཅན་གྱི་ནང་ཚན་བླ་གཉན་ཞེས་བྱ་བའི་ནད་ནི་
བརྡ་རྙིང་བ་སྟེ་བསྣོན་པའི་དོན་ཡིན་ལ། སྔར་རླུང་ལ་སོགས་པའི་ནད་གང་
ཡང་རུང་བ་ཡོད་བཞིན་པའི་སྟེང་དུ་སླར་ཡང་དེ་ལས་གཞན་པའི་ནད་ཞིག་བྱུང་
བ་དེ་ལ་བླ་གཉན་གྱི་ནད་ཟེར་ལ། དེ་ལ་ཡང་ནང་ཚེགས་ཀྱི་དབྱེ་བ་གསུམ་དུ་
འགྱུར་ཏེ་ཞུགས་པ་དང༌། ལོག་པ་དང༌། འདོམས་པ་ཞེས་སུ་བཤད་པས་
སོ། ། གཉིས་པ་རྒྱས་པར་བཤད་པ་ལ་གསུམ་སྟེ། ཞུགས་པ་བཤད་པ་དང་།
ལོག་པ་བཤད་པ་དང་། འདོམས་པ་བཤད་པའོ། །
དང་བོ། རླུང་ལྟ་བུ་ནད་གཅིག་གི་ གནས་སུ་མཁྲིས་པ་ སོགས་ནད་་་་
གཞན་ཞུགས་ པ་ སྟེ། དེ་ ཡང་རླུང་ གི་ གནས་ སུ་ མཁྲིས་ པ་ ཞུགས་ པ་ དང༌།
བད་ཀན་ཞུགས་པ་དང་། དེ་གསུམ་ག་ཞུགས་པ་དང་གསུམ། མཁྲིས་པའི་
གནས་སུ་རླུང་ཞུགས་པ་དང༌། བད་ཀན་ཞུགས་པ་དང་། དེ་གསུམ་ག་
ཞུགས་པ་དང་གསུམ། བད་ཀན་གྱི་གནས་སུ་རླུང་ཞུགས་པ་དང་། མཁྲིས་པ་
ཞུགས་པ་དང་། དེ་གསུམ་ག་ཞུགས་པ་དང་གསུམ་སྟེ་ནད་གཅིག་གི་གནས་སུ་
ནད་གཞན་ཞུགས་པ་དགུའོ། །
གཉིས་པ་ལོག་པའི་བླ་གཉན་ནི། རླུང་ལ་སོགས་པའི་ནད་སྔ་མ་རང་
ཉིད་མ་ཞུ་བར་ནད་གཞན་དུ་ལོག་པ་ཞེས་པ་སྟེ། དེ་ཡང་རླུང་མ་ཞི་བར་
མཁྲིས་པར་ལོག་པ་དང་། བད་ཀན་ཏུ་ལོག་པ་དང༌། དེ་གཉིས་ཀར་ལོག་པ་
དང་གསུམ། མཁྲིས་པ་མ་ཞུ་བར་བད་ཀན་དུ་ལོག་པ་དང༌། རླུང་དུ་ལོག་པ་
དང་། དེ་གཉིས་ཀར་ལོག་པ་དང་གསུམ། བད་ཀན་མ་ཞི་བར་རླུང་དུ་ལོག་པ་
དང༌། མཁྲིས་པར་ལོག་པ་དང་། དེ་གཉིས་ཀར་ལོག་པ་དང་གསུམ་སྟེ་ནད་
- 131 གཡས་



རང་ཉིད་མ་ཞི་བར་གཞན་དུ་ལོག་པ་དགུའོ། །
གསུམ་པ་འདོམས་པའི་བླ་གཉན་ནི། རླུང་ལྟ་བུ་སྔར་ན་བའི་ནད་དེ་
ཉིད་ཕྱིས་གཞན་དང་འདོམས་ནས་ནད་དེ་སྣ་གཉིས་སུ་འཐབ་པ་ལའང་དགུ་སྟེ།
རླུང་གི་རང་གནས་བཟུང་ནས་བད་མཁྲིས་གཉིས་དང་འཐབ་པ་དང་། རླུང་
གིས་མཁྲིས་གནས་ཕྲོགས་ནས་བད་ཀན་དང་འཐབ་པ་དང༌། རླུང་གིས་བད་
ཀན་གྱི་གནས་ཕྲོགས་ནས་མཁྲིས་པ་དང་འཐབ་པ་དང་གསུམ། མཁྲིས་པས་
རང་གནས་བཟུང་ནས་བད་རླུང་གཉིས་ཀར་འཐབ་པ་དང་། མཁྲིས་པས་
རླུང་གནས་ཕྲོགས་ནས་བད་ཀན་དང་འཐབ་པ་དང་། མཁྲིས་པས་བད་ཀན་
གྱི་གནས་ཕྲོགས་ནས་རླུང་དང་འཐབ་པ་དང་གསུམ། བད་ཀན་གྱི་རང་
གནས་བཟུང་ནས་རླུང་མཁྲིས་གཉིས་ཀ་དང་འཐབ་པ་དང༌། བད་ཀན་གྱིས་
རླུང་གནས་ཕྲོགས་ནས་མཁྲིས་པ་དང་འཐབ་པ་དང་། བད་ཀན་གྱིས་མཁྲིས་
གནས་ཕྲོགས་ནས་རླུང་དང་འཐབ་པ་དང་གསུམ་སྟེ། འདོམས་པའི་བླ་་་་
གཉན་དགུ་དང་བཅས་པས་བླ་གཉན་གྱི་ནད་དགུ་ཚན་གསུམ་སྟེ་ཉི་ཤུ་རྩ་བདུན་
ནོ། །གོང་དུ་བཤད་པ་དེ་དག་ཡོངས་སུ་བསྒྲིལ་བས་བརྒྱ་དང་རྩ་གཅིག་འབྱུང་
བ་ནི་ནད་ཀྱི་གཙོ་བོའི་སྒོ་ནས་དབྱེ་བ་ཡིན་པར་འདོད་དོ། །གསུམ་པ་ནད་ལ་
གནས་ ཀྱི་ སྒོ་ནས་དབྱེ་བ་བཤད་པ་ལ་གཉིས་ཏེ། མདོར་བསྟན་ པ་ དང༌།
རྒྱས་པར་བཤད་པའོ། །
དང་བོ་ནི། ནད་ལ་རང་གང་དུ་གནས་པའི་གནས་ཀྱི་སྒོ་ནས་དབྱེ་ན་
གཙོ་བོར་ལུས་ལ་གནས་པའི་ནད་དང་། སེམས་ལ་གནས་པའི་ནད་གཉིས་སུ་
དབྱེ་བའོ། །
གཉིས་པ་རྒྱས་པར་བཤད་པ་ལའང་གཉིས་ཏེ། སེམས་ལ་གནས་པའི་
- 132 -



ནད་བཤད་པ་དང་། ལུས་ལ་གནས་པའི་ནད་བཤད་པའོ། །
དང་བོ། ནད་གང་ཞིག་སེམས་ལ་གཙོ་ཆེར་གནས་པའི་སྨྱོ་བར་བྱེད་
པའི་ནད་དང༌། བརྗེད་པར་བྱེད་པའི་ནད་དེ་རྣམ་པ་གཉིས་ཡོད་དོ། །
གཉིས་པ་ལུས་ལ་གནས་པའི་ནད་བཤད་པ་ལ་གཉིས་ཏེ། མདོར་་་
བསྟན་པ་དང་། རྒྱས་པར་བཤད་པའོ། །དང་བོ་ནི། ནད་གང་ཞིག་ལུས་ལ་
གནས་པ་དེ་ལ་ཡང་། ལུས་ཀྱི་སྟོད་ན་གནས་པ་དང་། ལུས་ཀྱི་སྨད་ན་
གནས་པ་དང་། ལུས་ཀྱི་ཕྱི་ན་གནས་པ་དང་། ལུས་ཀྱི་ནང་ན་གནས་པ་སྟེ་
རྣམ་པ་བཞི་དང་། སྟོད་སྨད་ཕྱི་ནང་ཀུན་ལ་སྤྱིར་ཁྱབ་པའི་ནད་དང་རྣམ་པ་
ལྔ་ཡོད། ཅེས་པའོ། །
གཉིས་པ་རྒྱས་པར་བཤད་པ་ལ་ལྔ་སྟེ། སྟོད་ཀྱི་ནད་བཤད་པ་དང༌།
ནང་གི་ནད་བཤད་པ་དང་། སྨད་ཀྱི་ནད་བཤད་པ་དང་། ཕྱིའི་ནད་བཤད་
པ་དང་། ཀུན་ཁྱབ་ཀྱི་ནད་བཤད་པའོ། །
དང་བོ་ནི། ལུས་ཀྱི་སྟོད་དེ་དབང་བོ་རྣམས་དང་མགོའི་བར་ན་ཉེ་བར་
གནས་པའི་ནད་ཀྱི་རྣམ་གྲངས་ལ། མགོ་བོའི་ནད་དང་། མིག་ནད་དང༌།
རྣ་བའི་ནད་དང་། སྣ་ནད་དང་། མཆུ་ནད་དང་། སོ་ནད་དང་། ལྕེའི་
ནད་དང་། རྐན་ནད་དང་། ཝ་བའི་ནད་དེ་དགུ་དང་། དེའི་སྟེང་དུ་གྲེ་བ་
དང་། ནམ་ཚོང་གི་ནད་གཉིས་ལས། དང་བོ་གྲེ་བར་གནས་པ་ལ་ཡང་གྲེ་བ་
སྤྱིའི་ ནད་ དང༌། གག་ པའི་ ནད་ དང་། མགུལ་འགགས་ ཀྱི་ ནད་ དང༌།
སྐད་འགགས་ཀྱི་ནད་དང་རྣམ་པ་བཞི་ཡོད་ལ། གཉིས་པ་ནམ་ཚོང་སྤྱིར་་
གནས་པའི་ནད་ལ། སྐོམ་དད་དང་། སྐྱིགས་བུ་དང་། དབུགས་མི་བདེ་བ་
དང་། ཡི་ག་འཆུས་པ་དང་། ཆམ་པ་དང་ལྔ་སྟེ། སྤྱི་རུ་བསྡོམས་པས་སྟོད་
- 133 -



ནད་ཀྱི་དབྱེ་བ་བཅོ་བརྒྱད་དུ་བཤད་པ་ཡིན་ནོ། །
གཉིས་པ་ནང་གི་ནད་བཤད་པ་ནི། སྙིང་ལ་སོགས་པའི་དོན་སྣོད་ལུས་
ཀྱི་ནང་ལ་གནས་པའི་ནད་ཀྱི་རྣམ་གྲངས་བསྟན་པ་ནི། སྙིང་དང༌། གློ་བ་
དང་། མཆིན་པ་དང་། མཚེར་བ་དང་། མཁལ་མ་བཅས་དོན་ལྔ་དང་།
ཕོ་བ་དང༌། མཁྲིས་པ་དང་། རྒྱུ་མ་དང༌། ལོང་དང་། སྣང་བ་དང་།
བསམ་སེའུ་སྟེ་སྣོད་དྲུག་དང་དོན་སྣོད་སོ་སོ་ལ་གནས་པའི་ནད་རྣམ་པ་བཅུ་
གཅིག་གོ། སྣོད་ལ་སྤྱིར་གནས་པའི་ནད་མ་ཞུ་བ་དང་། གླང་ཐབས་དང་།
སྐྲུན་དང་། སུརྱ་དང་། ཚད་འཁྲུ་དང་། རྒྱུ་གཟེར་དང་རྣམ་པ་དྲུག་གོ།
ཁྱད་པར་སྣོད་སྤྱིར་གནས་པ་ལ་འཁྲུ་བ་དང་སྐྱུགས་པ་རྣམ་པ་གཉིས་ཏེ། སྤྱི་
རུ་བསྡོམས་པས་ལུས་ཀྱི་ནང་ལ་གནས་པའི་ནད་རིགས་བཅུ་དགུའོ། ། .
གསུམ་པ་ལུས་ཀྱི་སྨད་ན་གནས་པའི་ནད་བཤད་པ་ནི། ལུས་ཀྱི་སྨད་ཀྱི་
ཆ་ལ་གནས་པའི་ནད་ལ། གཞང་འབྲུམ་དང༌། མཚན་པར་རྡོལ་བ་དང༌།
རྟུག་འགག་དང་། གཅིན་འགགས་དང་། གཅིན་སྙི་སྟེ་རྣམ་པ་ལྔའོ། ། །
བཞི་བ་ལུས་ཀྱི་ཕྱིའི་ནད་ནི། ལུས་ཀྱི་ཕྱི་ལ་གནས་པའི་ནད་ལ་པགས་པ་
དང༌ ཤ་ དང་ རྩ་དང་རུས་ པ་ སྟེ་ རྣམ་ པ་ བཞིའི་ སྒོ་ ནས་ དབྱེ་དགོས་ པ་ ལས།
དང་བོ་པགས་པའི་ནད་ལ་ཤ་བཀྲ་དང་། བས་ལྡགས་དང་། གཡན་པ་དང༌།
གླང་ཤུ་དང་། ཟ་ཀོང་དང་། ཤུ་བ་དང༌། རེག་པའི་དུག་དང་། མཛེར་པ་
དང༌། ངོ་ཁབ་དང་། ་ནད་གཞན་པགས་པ་ལ་འགྲམས་པ་དང་རྣམ་པ་བཅུ་
རུ་བཤད་དོ། །གཉིས་པ་ཤའི་ནད་ལ་ཝ་བ་དང་རྨེན་བུ་གཉིས་ནད་གཞན་ཤ་ལ་
རྒྱས་པ་དང་རྣམ་པ་གསུམ། གསུམ་པ་རྩ་ཡི་ནད་ལ་རྩ་དཀར་དང་རྩ་ནག་
གཉིས་ནད་གཞན་རྩ་རུ་རྒྱུག་པ་དང་རྣམ་པ་གསུམ། བཞི་བ་རུས་པའི་ནད་ལ་
ཡ། 134 -



དྲེག་དང་རྐང་འབམ་གཉིས་ནད་གཞན་རུས་པ་ལ་ཞེན་པ་དང་རྣམ་པ་གསུམ།
ཤ་རུས་རྩ་པགས་ཀུན་ལ་གནས་པ་གྲུམ་བུའི་ནད་དང་བཅས་སྤྱི་རུ་བསྡོམས་པས་
ལུས་ཀྱི་ཕྱིའི་ནད་ཉི་ཤུ་ཐམ་པའོ། །
ལྔ་བ་ཕྱི་ནང་ཀུན་ཁྱབ་ཀྱི་ནད་བཤད་པ་ནི། ལུས་ཀྱི་ཕྱི་ནང་ཀུན་ཏུ་
ཁྱབ་པའི་ནད་རིགས་ལ་དབྱེ་ན། མཁྲིས་པའི་ནད་དང་། བད་ཀན་སྨུག་པོ་
དང༌། དམུ་ཆུ་དང་། འོར་ནད་དང༌། སྐྱ་རྦབ་དང་། གཅོང་ཆེན་ཟད་
བྱེད་ དང་ དྲུག་ ཚ་ བ་ མ་ སྨིན་ པ་ དང༌། རྒྱས་ པ་ དང༌། སྟོངས་ པ་ དང་།
གབ་ པ་ དང༌། རྙིང་ བ་ དང༌། རྙོགས་ པ་ སྟེ་ ཚ་ བ་ སྡེ་ བ་ དྲུག་ དང༌།
འགྲམས་པ་དང༌། འཁྲུགས་པ་དང་། རིམས་ནད་དང༌། འབྲུམ་པ་དང་།
ལྷོག་པ་དང་། སྦྱར་དུག་དང༌། རླུང་གི་རྫི་དུག་དང་། ཉི་ཟེར་གྱི་དུག་
དང་། རླངས་ དུག་ དང་། ཤ་ དུག་ དང་། མི་འཕྲོད་ པའི་ དུག་ དང་།
བཙན་དུག་དང༌། ཁྱི་དུག་དང་། སྲིན་བུའི་དུག་དང་། སྦྲུལ་གྱི་དུག་དང་།
འབྱུང་བོའི་གདོན་དང་། གཟའི་གདོན་དང༌། མཛེ་ནད་དང༌། འབྲས་
ནད་དང་། མེ་དབལ་དང་། སྲིན་ནད་དང༌། མགོ་བོའི་རྨ་དང་། བྱང་
ཁོག་གི་རྨ་དང་། ཡན་ལག་གི་རྨ་དང་། སྐེའི་རྨ་དང་ཉེར་ལྔ་སྟེ་སྤྱི་་་་་
བསྡོམས་པས་ཕྱི་ནང་ཀུན་ཏུ་ཁྱབ་པའི་ནད་རིགས་སུམ་ཅུ་རྩ་བདུན་ཏེ་ཡོངས་སུ་
བསྒྲིལ་པས་བརྒྱ་དང་རྩ་གཅིག་འབྱུང་བ་ནི་ནད་ལ་གནས་ཀྱི་སྒོ་ནས་དབྱེ་བར་
འདོད་པ་ཡིན་ནོ། །ཞེས་པའོ། །
བཞི་བ་ནད་ལ་རིགས་ཀྱི་སྒོ་ནས་དབྱེ་བ་ལ་གཉིས་ཏེ། མདོར་བསྟན་པ་
དང་། རྒྱས་པར་བཤད་པའོ། །
དང་བོ་ནི། ནད་ལ་རིགས་ཀྱི་སྒོ་ནས་དབྱེ་ན། ཁོང་ནད་དང་། རྨ་
- 135 ཁ



དང༌། ཚད་པ་དང་། ཐོར་བུ་སྟེ་ནད་རིགས་མི་འདྲ་བ་བཞིའི་སྒོ་ནས་དབྱེ་
བར་བྱའོ། །ཞེས་པའོ། །གཉིས་པ་རྒྱས་པར་བཤད་པ་ལ་བཞི་སྟེ། ཁོང་ནད་
དང་། རྨ་དང་། ཚད་པ་དང་། ཐོར་བུའི་ནད་བཤད་པའོ། །དང་བོ་
ཁོང་ནད་བཤད་པ་ལ་གཉིས། མདོར་བསྟན་པ་དང་། རྒྱས་པར་བཤད་
པའོ། །
དང་བོ། ནད་ལ་རིགས་ཀྱི་སྒོ་ནས་དབྱེ་བ་མི་འདྲ་བ་བཞི་ཕྱེ་བའི་དང་
བོ་ཁོང་ནད་ཀྱི་སྒོ་ནས་དབྱེ་བ་ལ། མ་ཞུ་བ་གཅོང་གི་རྒྱུ་དང་། འབྲས་བུ་
གཅོང་ནད་དངོས་དང་གཉིས་ཡོད་ཅེས་པའོ། །གཉིས་པ་འབྲས་བུ་གཅོང་ནད་
རྒྱས་ པར་ བཤད་ པ་ ལ་ གཉིས། གསར་ བའི་ གཅོང་ནད་ བཤད་ པ་ དང་།
རྙིང་བའི་གཅོང་ནད་བཤད་པའོ། །དང་བོ་ལའང་གཉིས་ཏེ། མདོར་བསྟན་
པ་དང་། རྒྱས་པར་བཤད་པའོ། །
དང་བོ་ནི། གཅོང་ནད་གསར་བ་ལ་དབྱེ་ན། བད་ཀན་སྐྱ་བོ་དང་།
བད་ཀན་སྨུག་པོ་དང༌། མཁྲིས་པའི་ནད་དང་། དུག་གི་གཅོང་སྟེ་རྣམ་པ་
བཞིའི་སྒོ་ནས་དབྱེ་བའོ། །
གཉིས་པ་རྒྱས་པར་བཤད་པ་ལ་བཞི་སྟེ། བད་ཀན་སྐྱ་བོ་བཤད་པ་དང་།
བད་ཀན་སྨུག་པོ་བཤད་པ་དང་། མཁྲིས་ནད་བཤད་པ་དང༌། དུག་གཅོང་
བཤད་པའོ། །
དང་བོ་ནི། བད་ཀན་སྐྱ་བོའི་གཅོང་ལ་དབྱེ་ན། བད་ཀན་ལྷེན་དང༌།
ལྕགས་དྲེག་དང༌། མེ་ཉམས་དང་། མགུལ་འགག་དང་། གྲུམ་བུ་དཀར་
བོ་དང་། འཇུ་སྐམས་ཏེ་དྲུག་ཡོད་དོ། །
གཉིས་པ་བད་ཀན་སྨུག་པོའི་གཅོང་ནི། བད་ཀན་སྨུག་པོའི་གཅོང་ལ་
- 136 -



དབྱེ་ན། སྨུག་པོ་བྱེར་བ་དང༌། རྒྱས་པ་དང་། རྡོལ་བ་དང་། རལ་བ་
དང༌། འགྱིངས་བ་དང་། འདྲིལ་བ་དང༌། གབ་པ་དང་། འཐབ་པ་
དང་། འོར་དུ་ལྷུང་བ་དང་། གྲང་བ་ལྷིང་ཆད་པ་སྟེ་བཅུ་ཡོད་དོ། །
གསུམ་པ་མཁྲིས་པའི་གཅོང་ནི། མ་ཞུ་བས་བསྐྱེད་པའི་མཁྲིས་པའི་
གཅོང་ ལ་ དབྱེ་ ན། མཁྲིས་ པ་ ཁ་ ལུད་ དང་། མཁྲིས་ པ་ རྩ་ རྒྱུག་ དང་།
མཁྲིས་པ་གནས་གྱུར་དང་གསུམ་ཡོད་དོ། །
བཞི་བ་དུག་གི་གཅོང་ནི། མ་ཞུ་བའི་འབྲས་བུ་དུག་གི་གཅོང་ལ་དབྱེ་ན།
ཚ་སྦྱོར་ལས་བྱུང་བའི་དུག་གཅོང་དང་། གྲང་སྦྱོར་ལས་བྱུང་བའི་དུག་གཅོང་
གཉིས་སོ། །
གཉིས་པ་རྙིང་བའི་གཅོང་ནད་བཤད་པ་ལ་གཉིས་ཏེ། མདོར་བསྟན་
པ་དང་། རྒྱས་པར་བཤད་པའོ། །
དང་བོ་ནི། གཅོང་ནད་རྙིང་བ་ལ་དབྱེ་ན། སྐྲན་ནད་དང་། དམུ་
ཆུ་དང༌། འོར་ནད་དང༌། སྐྱ་རྦབ་དང་བཞི་སྟེ། གཅོང་ཆེན་ཟད་བྱེད་ཀྱི་
ནད་དང་རྣམ་པ་ལྔའི་སྒོ་ནས་དབྱེ་བར་བྱའོ། །ཞེས་པའོ། །
གཉིས་པ་རྒྱས་པར་བཤད་པ་ལ་ལྔ། སྐྲན་ནད་དང༌། དམུ་ཆུ་དང༌།
འོར་ནད་དང༌། སྐྱ་རྦབ་དང་། ཟད་བྱེད་བཤད་པ་དང་ལྔའོ། །
དང་བོ་སྐྲུན་ནི། གཅོང་ཆེན་སྐྲན་གྱི་ནད་ལ་དབྱེ་ན། ཁྲག་སྐྲན་དང་།
མཁྲིས་ སྐྲུན་ དང་། ལྷན་ སྐྲུན་ དང༌། རྡོ་ སྐྲན་ དང་། རླུང་ སྐྲན་ དང༌།
སྲིན་སྐྲན་དང་། རྩེ་སྐྲུན་དང༌། ཆུ་སྐྲན་དང་བརྒྱད་དུ་བཤད་དོ། ། །
གཉིས་པ་དམུ་ཆུའི་གཅོང་ནི། དམུ་ཆུའི་གཅོང་ལ་དབྱེ་ན། བྱེར་ཆུ་
དང༌། ཟགས་ཆུ་དང་། འཁྱིམས་ཆུ་དང་། རྡོལ་ཆུ་སྟེ་བཞིའོ། ། །
- 137 -



གསུམ་པ་འོར་གྱི་གཅོང་ནི། འོར་ནད་ལ་དབྱེ་ན། ཚ་བའི་འོར་དང༌
གྲང་བའི་འོར་གཉིས་ཡོད་དོ། །
བཞི་བ་སྐྱ་རྦབ་ཀྱི་གཅོང་ནི། གཅོང་ཆེན་སྐྱ་རྦབ་ལ་དབྱེ་ན། གློ་བ་སྐྱ་
རྦབ་དང་། སྙིང་སྐྱ་རྦབ་དང་། མཆིན་པ་སྐྱ་རྦབ་དང་། མཆེར་བ་སྐྱ་རྦབ་
དང༌། ཆུ་སེར་སྐྱ་རྦབ་སྟེ་ལྔ་ཡོད་དོ། །
ལྔ་ བ་ གཅོང་ ཆེན་ ཟད་ བྱེད་ ནི། གཅོང་ ཆེན་ ཟད་ བྱེད་ ལ་དབྱེ་ན།
རླུང་ལས་གྱུར་པ་དང་། མཁྲིས་པ་ལས་གྱུར་པ་དང་། བད་ཀན་ལས་གྱུར་པ་
དང་གཅོང་ཆེན་གྱི་བླ་གཉན་ཏེ་རྣམ་པ་བཞི་ཡོད་དོ། །དེ་ལྟར་ཁོང་ནད་ཀྱི་དབྱེ་
བ་རྣམས་སྤྱིར་བསྡོམས་པས་བཞི་བཅུ་ཞེ་བརྒྱད་ཡོད་དོ། །
གཉིས་པ་རྨའི་རིགས་ཀྱི་དབྱེ་བ་བཤད་པ་ལ་གཉིས་ཏེ། མདོར་བསྟན་
པ་དང་། རྒྱས་པར་བཤད་པའོ། །
དང་བོ་ནི། ལུས་ཀྱི་རྨ་ལ་དབྱེ་ན། ལྷན་སྐྱེས་རྨ་དང་། ཕྱི་རྐྱེན་གློ་
བུར་བའི་རྨ་དང་གཉིས་ཀྱི་སྒོ་ནས་དབྱེ་བར་བྱའོ། །ཞེས་པའོ། །
གཉིས་པ་རྨ་རྒྱས་པར་བཤད་པ་ལ་གཉིས། ལྷན་སྐྱེས་རྨ་དང་། གློ་
བུར་བའི་རྨ་བཤད་པའོ། །
དང་བོ་ནི། ལྷན་ ཅིག་ ཏུ་ སྐྱེས་ པའི་ རྨ་ལ་ དབྱེ་ན། འབྲས་ དང་།
རྨེན་བུ་དང་། སུར་ཡ་དང་། མེ་དབལ་དང༌། གཞང་འབྲུམ་དང་། རྐང་
འབམ་དང་། མཚན་བར་རྡོལ་བ་དང་རྣམ་པ་བདུན་ནོ། །
གཉིས་པ་གློ་བུར་བའི་རྨ་བཤད་པ་ནི། ཕྱི་རྐྱེན་གློ་བུར་བ་ལས་བྱུང་བའི་
རྨ་ལ་གནས་དང་རིགས་ཀྱི་སྒོ་ནས་དབྱེ་བས་ན། གནས་ནི་མགོ་དང་སྐྱེ་དང་
བྱང་ཁོག་དང་ཡན་ལག་སྟེ་བཞི་བོ་གང་ཡང་རུང་བ་ལ་ངེས་པར་འབྱུང་བའི་
— 138 -



རྨའི་རིགས་ཀྱི་དབྱེ་བ་ནི། བཤུས་པ་དང་། བཅད་པ་དང་།རྣམ་པར་བཅད་
པ་དང་། འཕྱང་བ་དང་། ལྷུང་བ་དང་། ཕུག་པ་དང༌། བཤགས་པ་དང་།
གྲུམས་པ་སྟེ་རྣམ་པ་བརྒྱད་དང་བཅས་པ་སྤྱི་རུ་བསྡོམས་པས་རྨའི་དབྱེ་བ་སྐབས་
སུ་བབས་པ་ནི་བཅོ་ལྔའོ། །
གསུམ་པ་ཚ་བའི་ནད་རིགས་ཀྱི་དབྱེ་བ་ནི། ཚ་བའི་ནད་ལ་རིགས་ཀྱི་སྒོ་
ནས་དབྱེ་ན། ཚ་བ་མ་སྨིན་པ་དང་། རྒྱས་པ་དང་། སྟོངས་པ་དང་།
གབ་པ་དང༌། རྙིངས་པ་དང་། རྙོགས་པ་སྟེ་དྲུག འགྲམས་པ་དང་་་་
འཁྲུགས་པ་དང་རིམས་ནད་དང་དུག་ཚད་དང་རྣམ་པ་བཞི་ལས་དང་བོ་་་་
འགྲམས་པ་ལ་ཕྱི་འགྲམས་དང་། ནང་འགྲམས་གཉིས། གཉིས་པ་འཁྲུགས་
པ་ལ་རྒྱས་འཁྲུགས་དང༌། སྟོང་འཁྲུགས་དང་། འཇམ་འཁྲུགས་དང་གསུམ།
གསུམ་ པ་ རིམས་ ལ་ བལ་ ནད་ དང་། རྒྱུ་ གཟེར་ དང་། འབྲུམ་ པ་ དང༌།
གག་ལྷོག་དང༌། ཆམ་པའི་ནད་དང་རྣམ་པ་ལྔ། བཞི་བ་དུག་ཚད་ལ་སྦྱར་
དུག་དང༌། གྱུར་པའི་དུག་དང༌། དངོས་ཀྱི་དུག་དང་གསུམ་སྟེ། འདྲིལ་
བས་ཚ་བའི་ནད་རིགས་བཅུ་དགུའོ། །
བཞི་བ་ཐོར་བུའི་ནད་བཤད་པ་ནི། ནད་རིགས་གཅིག་ཏུ་མ་ངེས་པ་
ཐོར་བུའི་སྒོ་ནས་དབྱེ་ན་སྐད་འགགས་པ་དང་། སྐྱིགས་བུ་དང༌། ཡི་ག་
འཆུས་པ་དང་། སྐོམ་དད་དང་། དབུགས་མི་བདེ་བ་དང་། གླང་ཐབས་
དང༌། སྲིན་ནད་དང༌། འཁྲུ་བ་དང༌། སྐྱུག་པ་དང༌། དྲི་མ་འགགས་པ་
དང་། གཅིན་འགགས་པ་དང་། གཅིན་སྙི་བ་དང་། ཚད་པས་འཁྲུ་བ་
དང་། དྲེག་ནད་དང༌། གྲུམ་པའི་ནད་དང༌། ཆུ་སེར་གྱི་ནད་དང་། རྩ་
དཀར་གྱི་ནད་དང་། པགས་པའི་ནད་དང་། ཕྲན་བུའི་ནད་དང་བཅས་
ས 139



ཐོར་བུའི་ནད་བཅུ་དགུའོ། །དེ་ལྟར་ཡོངས་སུ་བསྡོམས་པས་བརྒྱ་དང་རྩ་གཅིག་
འབྱུང་བ་ནི། ནད་ལ་རིགས་ཀྱི་སྒོ་ནས་དབྱེ་བ་ཡིན་པར་འདོད་དོ། །དེས་ན་
ཉེས་པ་དང་གཙོ་བོ་དང་གནས་དང་རིགས་ཀྱི་སྒོ་ནས་དབྱེ་བའི་ནད་བཞི་བརྒྱ་
རྩ་བཞི་སོ་སོར་བཤད་ཟིན་ཏོ། །
ལྔ་བ་མཇུག་བསྡུ་བ་ནི། བཤད་མ་ཐག་པ་དེ་ལྟར་ནད་ལ་ཉེས་པ་དང་
གཙོ་བོ་དང་རིགས་དང་གནས་ཏེ། རྣམ་པ་བཞིའི་སྒོ་ནས་དབྱེ་བ་བཞི་བརྒྱ་རྩ་
བཞིའི་ནད་ཀྱི་རྣམ་གྲངས་ཡོད་དེ། དེ་དག་ལའང་སྔོན་ལས་ཀྱི་གཞན་དབང་
འབའ་ཞིག་ཏུ་གྱུར་པས་བཅོས་ཀྱང་འཆི་བའི་ནད། མེད་བཞིན་དུ་ཀུན་ཏུ་
རྟོག་པས་བརྟགས་པའི་གདོན་གྱི་ནད་རིམ་གྲོས་གྲོལ་བར་འགྱུར་བ་དང་། ཚེ་
འདིའི་ཉེས་པ་ལས་ཡོངས་སུ་གྲུབ་པའི་ནད་སྨན་པས་མ་བཅོས་ན་འཆི་ལ་བཅོས་
ན་འཚོ་བ་དང་། དེ་གསུམ་གའི་མཚན་ཉིད་དང་མི་ལྡན་པའི་ནད་ལྟར་སྣང་
བ་སྨན་དཔྱད་རིམ་གྲོས་མ་བཅོས་ཀྱང་རང་བཞིན་གྱིས་འཚོ་བའི་ནད་དང་རྣམ་
པ་བཞི་ལས། གོང་གི་ནད་བཞི་བརྒྱ་རྩ་བཞིའི་ནང་ནས་བརྒྱ་རྩ་གང་ཡང་རུང་
བ་གཅིག་ལའང་གཞན་དབང་སྔོན་ནད་སོགས་བཞི་བོ་སྦྱར་བས་བཞི་བརྒྱ་རྩ་
བཞི་ཡོད་ལ། དེ་བཞིན་དུ་གཞན་རྣམས་ལའང་སྦྱར་བ་བསྡོམས་པས་ནད་ཀྱི་
རྣམ་གྲངས་སྟོང་དང་དྲུག་བརྒྱ་བཅུ་དྲུག་ཏུ་འགྱུར་བ་ཡིན་ནོ། །
གསུམ་པ་ནད་ལ་རྣམ་པའི་སྒོ་ནས་དབྱེ་བ་ལ་གཉིས་ཏེ། རྒྱས་པར་དབྱེ་
བ་དང་། དོན་བསྡུ་བའོ། །
དང་བོ་ནི། གོང་དུ་ནད་ལ་ཉེས་པ་གཙོ་བོ་རིགས་གནས་བཞིའི་སྒོ་ནས་
དབྱེ་བ་རྣམས་ལ་གྲངས་དང་མིང་སོ་སོར་ངེས་པ་གསལ་བོ་རེ་རེ་ནས་བསྟན་
ཟིན་པ་ཡིན་མོད་ཀྱང་། ནད་ཀྱི་རྣམ་པའི་སྒོ་ནས་དབྱེ་ན་སྟོང་དང་དྲུག་བརྒྱ་
ཁ 140 --



སོགས་ལས་ཤིན་ཏུ་མང་བ་དཔག་ཏུ་མེད་པ་ལྟར་དབྱེར་ཡོད་དེ། . དེ་ཡང་ཉེས་
པ་གསུམ་དང་གནོད་བྱ་ཉི་ཤུ་རྩ་ལྔ་བོ་ལ་རྐྱང་བ་དང་ལྡན་པ་དང་འདུས་པ་དང་
བླ་གཉན་སོགས་རེ་རེ་ནས་སྦྱར་ཞིང་དབྱེ་ན་དུང་ཕྱིར་དུ་མའི་ནད་ཀྱི་རིགས་
འབྱུང་བས་ན་གྲངས་འདི་ཙམ་ཞེས་པ་དང༌། དེ་རེ་རེ་བཞིན་དུ་མིང་གི་ངེས་
པ་འདི་དང་འདིའོ་ཞེས་སུས་ཀྱང་བསྟན་དུ་ཡོད་པ་མ་ཡིན་ནོ། །
འདིའི་སྐབས་ཀྱི་གྲངས་མེད་ནི། བགྲང་བྱའི་ཡུལ་ལས་འདས་པའི་་་
གྲངས་མེད་ནི་མ་ཡིན་ཏེ། མཛོད་རང་འགྲེལ་སོགས་ལས། གཅིག་བཅུ་བརྒྱ་
སྟོང་ཁྲི་འབུམ་དང་། ས་ཡ་བྱེ་བ་དུང་ཕྱིར་དང་། ཐེར་འབུམ་ཐེར་འབུམ་
ཆེན་པོ་དང༌། དེ་བཞིན་ཁྲག་ཁྲིག་ཁྲག་ཁྲིག་ཆེ། རབ་བཀྲམ་གཏམས་པ་
དཀྲིགས་པ་དང༌། མི་འཁྲུགས་ཁྱད་འབྱིན་པང་ སྟེང་དང༌། དེད་འདྲེན་
མཐའ་ནད་རྒྱུ་རིག་དང༌། འོད་མཛེས་དབང་བོ་ལེགས་བྱིན་དང༌། རྟོག་
འགྲོ་འཛིང་རྡུལ་རྒྱུ་རྟགས་དང༌། སྟོབས་འཁོར་བརྡ་ཤེས་རྣམ་འབྱུང་དང་།
སྟོབས་མིག་རྣམས་ལ་རང་རང་གི རྗེས་སུ་ཆེན་པོ་རེ་རེ་དང༌། བཅས་པའི་
རྣམ་པ་གཉིས་གཉིས་ཏེ། དེ་མཐའ་གྲངས་མེད་ཅེས་པ་ཡིན། ཞེས་པ་ལྟར་
རོ། །
གཉིས་པ་རྣམ་པའི་དབྱེ་བའི་དོན་བསྡུ་བ་ནི། དེ་ལྟར་གྲངས་དང་མིང་
གིས་ངེས་བསྟན་ཡོད་པ་དང་མེད་པའི་ནད་ཀྱི་རྣམ་གྲངས་མང་བོ་ཞིག་བཤད་
ཡོད་མོད་འོན་ཀྱང་དེ་དག་ཐམས་ཅད་གནོད་བྱེད་ཉེས་པ་རླུང་མཁྲིས་བད་ཀན་
གསུམ་ལས་ནད་གཞན་དུ་མི་འདའ་ཞིང་། གནོད་བྱ་བཅུ་ལས་གཞན་པའི་
ནད་ཀྱི་གནས་མི་འདའ་སྟེ། དེ་འདྲ་བའི་གནོད་བྱ་དང་གནོད་བྱེད་ཀྱི་རྣམ་པ་
མི་འདྲ་བ་ཀུན་བསྡུས་པ་ཡིན་ནོ། །དེ་ཡང་དཔེར་མཚོན་ན་འདབ་ཆགས་བྱ་
- 141 -



རྣམས་ཀྱིས་རང་གིས་འདོད་པའི་གནས་དང་གནས་མ་ཡིན་པ་གང་དུ་འཕུར་
བར་བྱས་ཀྱང་ནམ་མཁའི་མཐོངས་འབའ་ཞིག་ལས་གཞན་དུ་འཕུར་ས་མེད་པ་
བཞིན་དུ། འདིར་ཡང་བད་ཀན་དང་རླུང་གི་ནད་གཉིས་ཀྱི་ཁོངས་སུ་་་་
གཏོགས་པའི་ནད་ཀུན་གྲང་བའི་ནད་ཡིན་ལ། ཁྲག་དང་མཁྲིས་པའི་ནད་
གཉིས་ཀྱི་ཁོངས་ སུ་ གཏོགས་ པའི་ནད་ཀུན་ཚ་ བའི་ནད་ཡིན་ པའི་ ཕྱིར་ན།
གོང་དུ་གྲངས་སུ་དབྱེ་བ་དུ་མ་ཞིག་ཏུ་ཕྱེ་ཞིང་རྒྱས་པར་བཤད་པ་དེ་དག་ཐམས་
ཅད་ཀྱང་ཚ་བའི་ནད་དང་གྲང་བའི་ནད་གཉིས་སུ་འདུས་པ་ཡིན་ནོ། །དེ་ཡང་།
རླུང་དང་བད་ཀན་གྲང་བ་ཆུ་ཡིན་ཏེ། ཁྲག་དང་མཁྲིས་པ་ཚ་བ་མེ་རུ་འདོད།
སྲིན་དང་ཆུ་སེར་ཚ་གྲང་ཐུན་མོང་གནས། ཞེས་དང༌། ཚ་གྲང་གཉིས་སུ་མ་
འདུས་ནད་རིགས་མེད། ཅེས་སོགས་གསུངས་པའི་ཚུལ་དང་མཐུན་པ་ཡིན་
ནོ། །
གསུམ་ པ་ སོ་ སོའི་ དོན་བཤད་པ་ལ་གཉིས། མདོར་བསྟན་པ་དང་།
རྒྱས་པར་བཤད་པའོ། །
དང་བོ་ནི། ནད་ཀྱི་རྣམ་གྲངས་བཞི་བརྒྱ་རྩ་བཞི་དང༌། སྟོང་དང་དྲུག་
བརྒྱ་སོགས་སུ་དབྱེ་བ་བྱས་པ་དེ་དག་སོ་སོའི་དོན་ལ། རྒྱུ་དང་། སྔར་གྱི་
ཚུལ་དང་། ཚུལ་ཕྱེད་པ་དང་། དཀྱེལ་དུ་གྱུར་པ་དང་བཞིའི་སྒོ་ནས་འཆད་
ཅེས་པའོ། །གཉིས་པ་རྒྱས་པར་བཤད་པ་ལ་ལྔ་སྟེ། སོ་སོའི་རྒྱུ་དང༌། སྔར་
གྱི་ཚུལ་དང་། ཚུལ་ཕྱེད་པ་དང་། དཀྱེལ་དུ་གྱུར་པ་དང་། དེ་དག་ཤེས་
པར་བྱ་བའི་ཚུལ་ལོ། །
དང་བོ། ནད་ཀྱི་དབྱེ་བ་དེ་འདྲ་བྱུང་བའི་རྒྱུ་ནི་རེ་རེ་ནས་རང་རང་སོ་
སོ་སྐྱེད་པར་བྱེད་པའི་རྒྱུའི་རྐྱེན་ཚ་བ་ལ་སོགས་པའི་དུས་གདོན་ཟས་སྤྱོད་ནད་
- 142 -



དང་མི་མཐུན་པ་བསྟེན་པ་ཁོ་ན་ལས་འབྱུང་བ་ཡིན་ཏེ་རྒྱས་པར་གོང་དུ་བཤད་
པ་ལྟར་ཤེས་པར་བྱའོ། །
གཉིས་པ་སྔར་གྱི་ཚུལ་ནི། ནད་ཀྱི་རྣམ་གྲངས་དེ་རྣམས་ཀྱི་སྔར་ཚུལ་
ཞེས་བྱ་བ་ནི་ནད་པ་དེ་ཉིད་ནད་གང་ཡང་རུང་བས་ན་བ་ནི་མངོན་ཞིང་ཤེས་ལ།
བྱེ་བྲག་ཏུ་འདི་དང་འདི་ལྟ་བུ་ཞིག་གོ་སྙམ་དུ་མི་རྟོགས་ཤིང་གསལ་བོ་མ་ཡིན་པ་
གང་ཡིན་པ་རྣམས་སོ། །
གསུམ་པ་ཚུལ་ཕྱེད་པ་ནི། ལུས་ཅན་རྣམས་ནད་ཀྱི་རྣམ་པ་གང་ཡང་
རུང་བས་ན་བར་གྱུར་པ་དེ་ཉིད་ལ་སྨན་པས་ཞིབ་ཏུ་བརྟག་ཤིང་དཔྱོད་པའི་ཚེ་
ནད་སོ་སོའི་བྱེ་བྲག་རང་རང་གི་རྟགས་རྣམས་ལ་བརྟེན་ནས་མ་འདྲེས་པར་
གསལ་བར་རྟོགས་པ་དེ་འདྲ་བ་ནི་ནད་ཀྱི་ཚུལ་ཕྱེད་པ་ཞེས་བྱ་བ་ཡིན་ནོ། །
བཞི་བ་དཀྱེལ་དུ་གྱུར་པ་ནི། ནད་ཀྱི་རྣམ་གྲངས་དཔག་ཏུ་མེད་པ་དེ་
དག་ཐམས་ཅད་ཀྱང་རང་རང་གི་གནས་སུ་ནུས་པ་དང་སྟོབས་མཐར་ཕྱིན་ཞིང་
ཤུགས་ཡོངས་སུ་རྫོགས་པ་དེ་ལས་ནད་དཀྱེལ་དུ་གྱུར་པ་ཞེས་པ་ཡིན་ནོ། །
ལྔ་བ་དེ་དག་གི་ཚུལ་ཤེས་པར་བྱ་བ་ལ་གཉིས། མདོར་བསྟན་པ་དང་།
རྒྱས་པར་བཤད་པའོ། ། དང་བོ་ནི། རྒྱུ་དང་སྔར་ཚུལ་ལ་སོགས་པ་སོ་སོའི་
དོན་ལའང་ནད་ཀྱི་རྣམ་གྲངས་དང་། ནད་གང་ཡིན་བརྟག་པ་དང་། ནད་
གཙོ་བོར་གྱུར་བ་དང༌། ནད་སྟོབས་ཆེ་ཆུང་གི་དབྱེ་བའི་སྒོ་ནས་རྟོགས་པའམ་
ཤེས་པར་བྱའོ། །
གཉིས་པ་རྒྱས་པར་བཤད་པ་ལ་བཞི་སྟེ། རྣམ་གྲངས་བཤད་པ་དང་།
བརྟག་པ་བཤད་པ་དང་། གཙོ་བོ་བཤད་པ་དང་། སྟོབས་བཤད་པའོ། །
དང་བོ་ནི། ནད་ཀྱི་རྣམ་གྲངས་ཞེས་བྱ་བ་ནི། ནད་ཀྱི་རིགས་མི་འདྲ་
ས་ཡ 143 -



བ་མང་དུ་བཤད་པ་དེ་རྣམས་ཀྱི་ནང་ཚེགས་སུའང་དབྱེ་བ་ཕྲ་ཞིབ་ཏུ་བྱེད་པ་དེ་
མ་འདྲེས་པར་སོ་སོར་དབྱེ་བ་འབྱེད་ཤེས་པར་བྱའོ། །
ནད་བརྟག་པ་ཞེས་བྱ་བ་ནི་ནད་ཀྱི་རྣམ་གྲངས་རྒྱས་པར་དབྱེ་བ་བྱས་པ་
རྣམས་མ་འདྲེས་པར་ཕྲ་ཞིབ་ཕྱེད་པ་སྟེ། འདི་ནི་ནད་འདིའི་བྱེ་བྲག་འདི་ཞེས་
བྱའོ་ཞེས་ངེས་པ་དེ་ཡིན་ནོ། །
གསུམ་པ་ནད་གཙོ་བོ་ཞེས་བྱ་བ་ནི། རླུང་ལ་སོགས་པའི་ནད་རིགས་
ཐམས་ཅད་ཀྱང་ཕན་ཚུན་གཉིས་ལ་སོགས་པ་མ་འདྲེས་པར་རྐྱང་བར་གནས་པ་
རང་རྒྱུད་ཅན་དང་། ནད་སྣ་གཉིས་གསུམ་ཙམ་ཚོགས་པ་གཞན་རྒྱུད་ཅན་
ཞེས་བྱ་བ་རྣམ་པ་གཉིས་ཡོད་པ་ལས། དེ་ཡང་སྔ་མ་ལ་གཙོ་བོ་ཞེས་པ་དང་།
ཕྱི་མ་ལ་གཙོ་བོ་ལས་ལྡོག་པ་ཞེས་བྱ་ལ། དེ་གཉིས་ཀྱི་སྔ་མ་ལ་སྔར་སྐྱེས་ཀྱི་ནད་
དང་། ཕྱི་མ་ལ་བླ་གཉན་དང་བཅས་པའི་ནད་ཅེས་བྱ་སྟེ། རང་རྒྱུད་ཅན་
དང་སྔར་སྐྱེས་ཀྱི་ནད་གཉིས་དོན་གཅིག་མིང་གི་རྣམ་གྲངས་ཡིན་ལ། གཞན་
རྒྱུད་ཅན་དང་བླ་གཉན་གྱི་ནད་གཉིས་ཀྱང་མིང་གི་རྣམ་གྲངས་ཡིན་ནོ། །
བཞི་བ་སྟོབས་ནི། ནད་ཀྱི་སྟོབས་ཞེས་བྱ་བ་ནི། སྐམ་པ་ལ་སོགས་
པའི་ཡུལ་དང་། དཔྱིད་ལ་སོགས་པའི་དུས་དང་། རླུང་ལ་སོགས་པའི་རང་
བཞིན་དང༌། རྒན་པོ་ལ་སོགས་པའི་ན་ཚོད་དང༌། མཁྲིས་པ་ལ་སོགས་པའི་
ནད་ཁམས་དང༌། ཕན་གནོད་དང་དྲག་དལ་ལ་སོགས་པའི་ཟས་དང་སྤྱོད་
ལམ་གྱི་དབང་གིས་ནད་སྟོབས་ཆེ་བ་དང་ཆུང་བ་རྣམ་པ་གཉིས་སུ་འགྱུར་རོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ནད་ཀྱི་དབྱེ་བ་བསྟན་པའི་ལེའུ་སྟེ་བཅུ་གཉིས་པ་རྫོགས་སོ། །ཞེས་པའོ། ། །
- 144 -



འདིར་སྨྲས་པ།
འབྲས་བུ་སྡེ་བཞིའི་ཕུན་ཚོགས་སྒྲུབ་པའི་རྟེན། །
འགྲོ་མཆོག་ལུས་ལ་རྣམ་པར་འཚེ་བའི་དགྲ། །
ནད་ཅེས་བྱ་བ་འབྱུང་བ་ལས་གྲུབ་ཅིང་། །
ལུས་ཀྱིས་ཚོར་བ་སྡུག་བསྔལ་ཉམས་མྱོང་བ། །
དེ་ལ་ནད་ཅེས་འཇིག་རྟེན་ཡོངས་ལ་གྲགས། །
དེ་ཡི་རྒྱུ་རྐྱེན་ཞུགས་ཚུལ་དབྱེ་བ་སོགས། །
ལོག་བཤད་འཁྲུལ་པའི་དྲི་མས་མ་སྦགས་པར། །
རྒྱས་བསྡུས་འཚམས་པའི་ལེགས་བཤད་དེང་འདིར་ཤར། །
ཞེས་པའང་བར་སྐབས་ཀྱི་ཚིགས་སུ་བཅད་པའོ། །
- 145 -



བྱ་བ་སྤྱོད་ལམ་གྱི་གནས།
རྒྱུན་སྤྱོད།
༄༅། །གཉིས་པ་གསོ་བར་བྱེད་པའི་གཉེན་པོ་བཤད་པ་ལ་བཞི་སྟེ། བྱ་
བ་སྤྱོད་ལམ་གྱི་གནས་བཤད་པ་དང་། འཚོ་བ་ཟས་ཀྱི་གནས་བཤད་པ་དང་།
སྦྱོར་བ་སྨན་གྱི་གནས་བཤད་པ་དང་། ཆ་བྱད་དཔྱད་ཀྱི་གནས་བཤད་་་་་
པའོ། །དང་བོ་བྱ་བ་སྤྱོད་ལམ་གྱི་གནས་བཤད་པ་ལ་གཉིས་ཏེ། དེ་ཇི་ལྟར་
ཞུས་པའི་ཚུལ་དང་། དེའི་ལན་བསྟན་པའོ། །
དང་བོ་ནི། འཕེལ་འགྲིབ་ནད་ཀྱི་གནས་བཤད་ཟིན་པའི་རྗེས་ཐོག་དེ་
ནས་སླར་ཡང་དྲང་སྲོང་ཡིད་ལས་སྐྱེས་ཀྱིས་ཚིག་འདི་སྐད་ཅེས་ཞུས་སོ། །ཀྱེ་
དྲང་སྲོང་ཆེན་པོ་རིག་པའི་ཡེ་ཤེས་ལགས་ཞེས་ཞེ་ས་དང་བཅས་མཚན་ནས་བོས་
ཏེ། བྱ་བ་སྤྱོད་ལམ་གྱི་གནས་ལ་ཚུལ་ཇི་ལྟར་སློབ་པར་བགྱི་ཞེས་འདྲི་བ་
ལགས་ན། འཚོ་མཛད་སྨན་པའི་རྒྱལ་བོས་བདག་ཅག་རྣམས་ལ་བཤད་དུ་
གསོལ་ཞེས་ཞུས་པ་ལས། ཞེས་པའོ། །གཉིས་པ་ལ་གཉིས་ཏེ། ཉན་པར་
གདམས་པ་དང་། ལན་དངོས་བཤད་པའོ། །དང་བོ་ནི། བྱ་བ་སྤྱོད་ལམ་གྱི་
གནས་ཞུས་པའི་ལན་དུ་སྟོན་པས་གསུངས་པ་ནི། ཁྱེད་དྲང་སྲོང་ཆེན་པོ་ཡིད་
ལས་སྐྱེས་འཁོར་དང་བཅས་པ་རྣམས་ལེགས་པར་ཉོན་ལ་ཡིད་ལ་ཟུངས་ཤིག་
ཅེས་གདམས་སོ། ། གཉིས་པ་ལ་མདོར་བསྟན་པ་དང་། རྒྱས་པར་བཤད་་
པའོ། །དང་བོ་ནི། ནད་རྣམས་གསོ་བར་བྱེད་པའི་གཉེན་པོ་བཞི་ལས་དང་
བོ་བྱ་བ་སྤྱོད་ལམ་གྱི་གནས་ལ་སློབ་པར་བྱ་བའི་ཚུལ་ལ་ཉིན་རེ་བཞིན་རྒྱུད་དུ་
- 146 -



སྤྱོད་པ་དང་། དུས་དུས་སུ་སྤྱོད་པ་དང་། གནས་སྐབས་ཀྱི་སྤྱོད་ལམ་དང་
གསུམ་དུ་ཡོད་པ་རྣམས་ངེས་པར་བྱའོ། །ཞེས་པའོ། ། །
གཉིས་པ་རྒྱས་པར་བཤད་པ་ལ་གསུམ་སྟེ། རྒྱུན་སྤྱོད་བཤད་པ་དང་།
དུས་སྤྱོད་བཤད་པ་དང་། གནས་སྐབས་ཀྱི་སྤྱོད་ལམ་བཤད་པའོ། །
དང་བོ་ལ་གསུམ་སྟེ། མདོར་བསྟན་པ་དང་། རྒྱས་པར་བཤད་པ་
དང༌། ལེའུའི་མཚན་བསྟན་པའོ། ། །
དང་བོ་ནི། ཉིན་རེ་བཞིན་རྒྱུན་དུ་སྤྱོད་པའི་ལས་དེ་ལ་གསུམ་ཡོད་དེ།
ཚེ་རིང་དུ་བསྲིང་ཞིང་བསྐྱང་བའི་སྤྱོད་པ་དང༌། འཇིག་རྟེན་མི་ཆོས་ཀྱི་སྤྱོད་
པ་དང་། དམ་པ་ལྷ་ཆོས་ཀྱི་སྤྱོད་པའོ། །ཞེས་པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། ཚེ་བསྲིང་བའི་སྤྱོད་ལམ་
དང༌། འཇིག་རྟེན་མི་ཆོས་ཀྱི་སྤྱོད་ལམ་དང༌། དམ་པ་ལྷ་ཆོས་ཀྱི་སྤྱོད་ལམ་
བཤད་པའོ། །
དང་བོ་ལ་གསུམ་སྟེ། སྤྱིར་བཤད་པ་དང༌། བྱེ་བྲག་ཏུ་བཤད་པ་དང་།
མཇུག་བསྡུ་བའོ། །དང་བོ་ནི། ཉིན་རེ་བཞིན་དུ་རྒྱུན་དུ་སྤྱོད་པའི་ལས་ལ་
གསུམ་ཡོད་པའི་དང་བོ་ཚེ་བསྲིང་བའི་སྤྱོད་ལམ་ནི། བདེ་བར་འདོད་པ་ཀུན་
གྱིས་འདི་ལྟར་སྤྱོད་པར་བྱ་སྟེ། དེ་ཡང་དུས་རྟག་ཏུ་ལུས་ལ་ནད་མེད་པར་
བདེ་བའི་ངང་ནས་གནས་པར་འདོད་ཅིང་ཚེ་ཡུན་རིང་བོར་བསྲིང་བའི་ཕྱིར་དུ་
སྨན་གྱི་མཆོག་ཨ་རུ་ར་རྣམ་པར་རྒྱལ་བ་དང༌། རིན་པོ་ཆེ་ཚ་གྲང་གི་རིལ་བུ་
དང༌། དབང་བོ་རིལ་བུ་དང་། རིན་པོ་ཆེ་བིཌཱུརྱ་དང༌། རྡོ་རྗེ་ཕ་ལམ་
དང་། གཟི་དཀར་ཕྲ་མན་ལ་སོགས་པ་སྤྱི་བོར་བདགས་པ་དང་། ནུས་པ་
རབ་ཏུ་གྲུབ་པའི་གསང་སྔགས་དང་རིག་སྔགས་ལ་སོགས་པའི་བསྲུང་བ་མགུལ་
- 147 -



དུ་བཏགས་ནས་མ་དོར་བར་རྒྱུན་དུ་བཅང་བར་བྱ་དགོས་སོ། །ནད་སློང་བའི་
རྐྱེན་རྣམས་ཀྱི་ནང་ནས་གཙོ་བོར་གྱུར་པ་ཟས་མི་མཐུན་པ་དང་སྤྱོད་ལམ་མི་
མཐུན་པ་གཉིས་དྲན་ཤེས་ཀྱི་ངང་ནས་དུས་རྟག་ཏུ་སྤང་བར་བྱའོ། ། གཞན་
ཡང་ལུས་ཀྱི་ལས་འགྲོ་བ་སོགས་དང༌། ངག་གི་ལས་སྨྲ་བ་དང་། ཡིད་ཀྱི་
ལས་བསམ་པ་སོགས་ངལ་ཞིང་དུབ་བར་འགྱུར་བའི་ཉེས་པ་རྣམས་སྤང་ཞིང་།
ལས་དེ་དག་མི་ངལ་ཙམ་ཞིག་ཡང་དག་པར་བསྟེན་པར་བྱ་དགོས་སོ། ། ལྕེ་ལ་
སོགས་པའི་དབང་བོ་རྣམས་རང་རང་གི་ཡུལ་རྣམས་ལ་ལོངས་མི་སྤྱོད་པའམ་
ཡང་ན་ཡུལ་ངན་པ་དང༌། མ་རུང་བ་ལ་སྤྱད་པས་ཡོངས་སུ་མནར་ཏེ་ཉམ་
ཐག་པར་གྱུར་པ་དང་། ཡང་ན་རང་རང་གི་ཡུལ་ལ་ཧ་ཅང་ལོངས་སྤྱོད་པས་
ཉམས་བདེ་དྲགས་པ་མ་ཡིན་པར་གནས་པར་བྱ་དགོས་སོ། །
གཉིས་པ་བྱེ་བྲག་ཏུ་བཤད་པ་ལ་བདུན་ཡོད་དེ། འགྲོ་འདུག་གི་སྤྱོད་པ་
དང༌། གཉིད་ལོག་ཐབས་དང་། ཉལ་བོའི་སྤང་བླང་དང་། བསྐུ་བྱུག་བྱ་
བ་དང༌། ཁྲུས་ཀྱི་བླང་དོར་དང་། མིག་སྨན་དང་། སྐྱེལ་མ་བཤད་་་་་
པའོ། །དང་བོ་ནི། བདེ་ཞིང་ཚེ་བསྲིང་བའི་འགྲོ་འདུག་གི་སྤྱོད་པ་ནི། ཆུ་
ནང་དུ་བྱིང་བ་ལ་སོགས་པའི་ཐེ་ཚོམ་དང་བཅས་པའི་གྲུ་ལ་འཇུག་པ་དང་།
རྒྱུད་མི་བསྲུན་པ་དང་ལྡན་པའི་གཞོན་པ་རྟ་གླང་མ་དུལ་བ་ལ་སོགས་པ་ཞོན་པ་
དང་། རྐུན་པོ་ལ་སོགས་པས་སེམས་ཅན་གསོད་པའི་ས་ཕྱོགས་སུ་འགྲོ་བ་
དང་། ཆུ་ཆེན་པོའི་ངོགས་སུ་འགྲོ་བའམ་བརྒལ་ཞིང་རྐྱལ་བར་བྱེད་པ་དང་།
མེ་ཡི་ཕུང་བོ་ཆེན་པོ་དང་ཉེ་བར་འགྲོ་ཞིང་གནས་པ་དང་། གད་པ་སྟེ་གཡང་ས་
ཆེན་པོའི་རྩེའམ་རྩ་བ་དང་། ཤིང་སྡོང་གི་རྩེར་རིམ་བཞིན་དབྱར་དགུན་གྱི་
དུས་སུ་འཛེག་ཅིང་འགྲོ་བ་རྣམས་འབད་པས་སྤང་བར་བྱ་ཞིང་། མདོར་ན་
- 148 -



ཕྱོགས་གཅིག་འདྲ་བར་སྡོད་ན་ཡང་། ས་ལེགས་པར་བརྟག་པ་དང་། གང་
དུ་འགྲོ་ནའང་ལམ་ལ་ཞིབ་ཏུ་བརྟག་སྟེ་ཐེ་ཚོམ་དང་བཅས་ནས་འགྲོ་འདུག་སྤང་
བར་བྱ་དགོས་ལ། ཁྱད་པར་དུ་མཚན་མོའི་དུས་སུ་ཕྱོགས་ཐམས་ཅད་དུ་འགྲོ་
བར་མི་བྱ་ཞིང༌། ཉེས་དམིགས་དང་བྲལ་བའི་གནས་སུ་གནས་པར་བྱ་ཞིང་།
གལ་ཏེ་དོན་ཆེན་པོ་དང་ལྡན་པས་ཅི་ནས་ཀྱང་འགྲོ་དགོས་པའི་ཚེ་ལྷམ་ལ་་
སོགས་པ་ལུས་ཀྱི་ཡོ་བྱད་བགོས་ནས་དབྱུག་པ་ལ་སོགས་པ་ལག་ཏུ་ཐོགས་པའི་
གྲོགས་གཞན་དང་ལྡན་པར་བྱས་ཏེ་འགྲོ་བར་བྱའོ། །ཞེས་པའོ། །
གཉིས་པ་གཉིད་ལོག་ཐབས་ནི། མཚན་མོའི་དུས་སུ་གཉིད་མ་ལོག་པ་ནི་
རྩུབ་ཅིང་རླུང་བསྐྱེད་པའི་ཕྱིར་ཅི་བདེ་བར་གཉིད་ལོག་པར་བྱའོ། ། གལ་ཏེ་
མཚན་མོ་གཉིད་མ་ལོག་པ་དེའི་ཚེ་ནངས་བར་ཟས་མ་ཟོས་པར་སྨྱུང་པར་བྱས་
ལ། གཉིད་མ་ལོག་པ་དེའི་ཡུན་གྱི་ཕྱེད་ཙམ་དུ་གཉིད་ལོག་པར་བྱའོ། །ཞེས་
པ་དེ་ལྟ་བུ་ནི་ཀུན་ལ་སྤྱིར་བཏང་བ་ཡིན་ལ། དམིགས་བསལ་དུ་ཆང་གི་ར་རོ་
བ་དང་སྟོབས་ཟད་པ་དང་། མྱ་ངན་གྱིས་ནོན་པ་དང་། རྩོལ་བས་དུབ་པ་
དང་། སྨྲ་བ་ཤིན་ཏུ་མང་བ་དང་། རྒས་པ་དང་། འཇིགས་ཤིང་སྐྲག་པའི་
མི་རྣམས་ལ་ནི། ནམ་ཟླ་སོ་ཀའི་ཚེ་རྩུབ་ཅིང་ཡང་བའི་དུས་དང་མཚན་མོ་
ཐུང་བ་ཡིན་པས་ན་ལུས་ཀྱི་སྟོབས་དང་གཟི་མདངས་འཕྲོག་ཅིང་རླུང་འཕེལ་
བར་འགྱུར་བས་ཕྱིར། ཉིན་པར་གཉིད་ཅུང་ཟད་རེ་ལོག་ན་སྣུམ་ཞིང་ལྕི་བར་
འགྱུར་བས་ཕན་ཏེ་རླུང་འཇོམས་ཤིང་སྟོབས་འཕེལ་བར་བྱེད་པས་དེ་ལྟར་ཤེས་
པར་བྱའོ། །དེ་ལྟ་བུ་མ་ཡིན་པའི་གཞན་དུ་ཉིན་པར་གཉིད་ལོག་པ་གང་ཡིན་པ་
དེ་ནི་བད་ཀན་ལྷག་པར་བསྐྱེད་ཅིང་སྐྱ་སོབ་ཏུ་སྐྲངས་པ་དང་། ཤེས་པ་རྨོངས་
བག་ཏུ་འགྱུར་ཞིང་། མགོ་བོ་ན་ལ་སྐྱིད་པ་སྐྱུར་བ་དང་། ཆམ་པ་དང་རིམས་ལ་
- 149 -



སོགས་པའི་ནད་ཀྱིས་འདེབས་པར་འགྱུར་བའི་ཕྱིར་སྤང་བར་བྱའོ། །གཞན་
ཡང་གང་ཞིག་གཉིད་འཕེལ་བ་སྟེ། གཉིད་ཆེ་དྲགས་པ་དེའི་ཚེ་སྐྱུགས་བཏང་
ཞིང་སྨྱུང་བར་བྱ་བ་དང༌། བུད་མེད་བསྟེན་ཏེ་འཁྲིག་པ་ལ་སོགས་བྱས་ན་
ཕན་ཏེ་གཉིད་སྲབ་དུ་འགྱུར་རོ། །དེ་བཞིན་དུ་ཧ་ཅང་གཉིད་ཡེར་ཏེ་མི་འབྱུང་
བ་དེའི་ཚེ་ན་འོ་མ་དྲོན་མོ་དང་། ཞོ་དང་ཆང་དང་ཤ་ཁུ་ལ་སོགས་པ་དྲོ་ཞིང་
བཅུད་ཆེ་བའི་བཟའ་བཏུང་དང་། ཏིལ་མར་ལ་སོགས་པ་མགོ་བོར་བསྐུ་ཞིང་
རྣ་བའང་སྣུམ་ཅུང་ཟད་བསྲེས་པས་དགང་བར་བྱས་ན་ཕན་ཏེ་གཉིད་ལེགས་
པར་འབྱུང་བར་འགྱུར་རོ། །ཞེས་པའོ། །
གསུམ་པ་ཉལ་བོའི་སྤང་བླང་ནི། ཉལ་བོ་སྤྱོད་པར་འདོད་པ་དེ་དག་
གིས་ཀྱང་རང་དང་རིས་མི་མཐུན་པའམ་སྐྱེ་གནས་མི་མཐུན་པ་དུད་འགྲོ་ལ་
སོགས་པ་རྣམས་དང་། བུད་མེད་ཡིན་ཡང་གཞན་གྱི་བདག་པོ་ཅན་དང་།
གཟུགས་ངན་ཞིང་སྙིང་དུ་མི་སྡུག་པ་དང་། སྦྲུམ་མ་དང༌། ཤིན་ཏུ་རིད་པས་
ཤུགས་ཞན་པའི་རབ་ཏུ་ཉེན་པ་དང་། ཟླ་མཚན་ལྡན་པའི་དུས་རྣམས་སུ་བུད་
མེད་ལ་བཀན་ཞིང་འཁྲིག་པར་བྱེད་པ་ཡོངས་སུ་སྤང་བར་བྱ་སྟེ། ཅིའི་ཕྱིར་ཞེ་
ན། ཚེ་ལ་བར་དུ་གཅོད་ཅིང་སྟོབས་དང་མདངས་ལྷག་པར་དུ་ཟད་པ་སོགས་
མི་ཤིས་པ་སྣ་ཚོགས་འབྱུང་བར་འགྱུར་བའི་ཕྱིར་རོ། །དེ་ལྟ་བུ་མ་ཡིན་པའི་བུད་
མེད་ལ་དགུན་གྱི་དུས་སུ་སྐྱེས་པ་གང་ཞིག་རོ་ཙ་བས་ཁུ་བ་ཆེར་འཕེལ་ཏེ་དྲེགས་
པ་དང་ལྡན་པ་དེའི་ཚེ་ཡང་ནས་ཡང་དུ་སྤྱོད་ཀྱང་བཀག་པ་མེད་ཅིང་། དེ་བཞིན་
དུ་སྟོན་དཔྱིད་ཀྱི་དུས་སུ་ཞག་གཉིས་གཉིས་བར་དང་། དབྱར་སོས་ཀྱི་དུས་སུ་
ཟླ་ཕྱེད་ཀྱི་བར་དུ་སྤྱད་པར་བྱའོ། །དེ་ལྟར་མ་ཡིན་པའི་གནས་སྐབས་གཞན་དུ་
བུད་མེད་ལ་ཞུགས་པ་ནི་མིག་ལ་སོགས་པའི་དབང་བོ་རྣམས་ཉམས་ཤིང་མགོ་བོ་
- 150 -



འཁོར་བ་སོགས་ཀྱི་ནད་མི་བཟད་པས་བཏབ་ནས་དུས་མ་ཡིན་པར་འཆི་བར་
བྱེད་པ་ཡིན་པས་ན་རྟག་ཏུ་དྲན་བཞིན་སྤང་བར་བྱའོ། །ཞེས་པའོ། །
བཞི་བ་བསྐུ་བྱུག་བྱེད་ཚུལ་ནི། དུས་རྟག་ཏུ་ལུས་ལ་སྣུམ་བསྐུ་ཞིང་བྱུག་
པ་དང་མཉེ་བའི་ཆོ་ག་ལེགས་པར་སྤྱད་པར་བྱེད་པ་དེ་ནི་རྒས་པ་ལས་བསྲིང་
ཞིང་འབད་པས་ངལ་བ་དང་རླུང་གི་ནད་འཇོམས་པར་བྱེད་པ་ཡིན་ཞིང་། བྱེ་
བྲག་ཏུ་མགོ་བོ་དང་རྐང་བ་དང་རྣ་བ་ལ་སྐབས་སྐབས་སུ་སྣུམ་བསྟེན་པར་བྱ་སྟེ།
དེས་ནི་ལུས་ཡང་ཞིང་ཚིལ་འབྲི་བ་དང་། ལུས་མཁྲེགས་ཤིང་ལུས་ངག་ཡིད་ཀྱི་
ལས་ནུས་པ་སོགས་ཡང་དག་པའི་རྩོལ་བ་སྤྱོད་པ་ལས་འབྱུང་བར་འགྱུར་རོ། །
འོན་ཀྱང་རྩོལ་བ་སྤྱད་དེ་ཧ་ཅང་ཡང་ཐལ་དྲགས་ན་ལོག་པའི་སྐྱོན་དུ་འགྱུར་
བས་ཡོན་ཏན་དེ་རྣམས་ལས་གཞན་དུ་གྱུར་ནས་ལུས་མ་རུངས་པར་འགྱུར་ཞིང་།
དམིགས་བསལ་དུ་རྒན་པོ་དང་བྱིས་པ་དང་རླུང་གི་ནད་དང༌། མཁྲིས་པའི་
ནད་དང༌། དེ་གཉིས་ཀ་ལྡན་པའི་ནད་ཅན་གྱི་མི་རྣམས་ཀྱི་རྩོལ་བ་སྤྱད་དེ་
ལྷག་པར་དུ་ཡང་སྤང་བར་བྱའོ། །བྱིས་པ་སོགས་མ་ཡིན་པའི་མི་སྟོབས་དང་
ལྡན་པའི་ཁ་ཟས་སྣུམ་བག་ཤས་ཆེར་ཟ་བ་རྣམས་ཀྱིས་དགུན་དང་དཔྱིད་ཀའི་
དུས་སུ་རྩོལ་བ་སྤྱད་པར་བྱ་ཞིང་། ལྷག་པར་དུ་དེ་དང་མཐུན་པའི་བད་ཀན་
གྱི་མིས་ནི་རྩོལ་བ་སྤྱད་པ་འབད་པས་བསྟེན་པར་བྱའོ། །དེ་ལྟར་བསྐུ་བྱུག་རྩོལ་
བཅག་བྱས་པའི་རྗེས་སུ་སྲན་ཕྱེ་ལ་སོགས་པ་སྐམ་པའི་རྫས་ཀྱི་ཕུར་ཏེ་སླར་ཡང་
དྲིལ་ཤིང་ཕྱིས་པས་ནི་བད་ཀན་སེལ་ཞིང་ཚིལ་འཇུ་བར་བྱེད་པ་དང་། པགས་
པའི་མདོག་དྭངས་ཤིང་གསལ་ལ་ཡན་ལག་རྣམས་ཀྱང་བརྟན་ཞིང་མཉེན་པར་
བྱེད་པའི་མཆོག་ཡིན་པར་ཤེས་པར་བྱའོ། །ཞེས་པའོ། །
ལྔ་བ་ཁྲུས་ཀྱི་བླང་དོར་ནི། ཆུ་དྲོན་མཚན་མོས་ལུས་ཀྱི་ཆ་ཤས་ཕལ་ཆེར་
ཡབ 151 ག



ཡང་ནས་ཡང་དུ་འཁྲུ་བར་བྱེད་པ་དེ་ནི་རོ་ཙ་བ་དང་དྲོད་དང་སྟོབས་དང་གཟི་
མདངས་རྣམས་བསྐྱེད་ཅིང་པགས་པ་གཡའ་ཞིང་རྟུལ་བ་དང་། དྲི་ང་ཞིང་
སྙོམ་པ་སྟེ་དབང་བོ་རྣམས་ཡུལ་ལ་འཇུག་མི་ནུས་པ་དང༌། སྐོམ་པ་དང་ལུས་
ཚ་བ་རྣམས་སེལ་བར་བྱེད་པ་ཡིན་ནོ། །འོན་ཀྱང་ཆུ་དྲོན་གྱིས་མགོ་བཀྲུས་ན་སྐྲ་
དང་མིག་ལ་ལྷག་པར་དུ་གནོད་ཅིང་ལུས་ཀྱི་སྟོབས་འཕྲོག་པར་བྱེད་ལ། ཁྱད་
པར་དུ་ཚད་པས་འཁྲུ་བ་དང་ལྟོ་བ་སྦོས་པ་དང་། ཆམ་པ་དང་མ་ཞུ་བས་
བཏབ་པ་དང་། སྣ་ནད་ཅན་དང༌། མིག་ནད་ཅན་དང་། ཟས་ཟོས་མ་ཐག་
པ་རྣམས་ལ་ནི་མགོ་བོར་མ་ཟད་ལུས་ཀུན་ལ་ཁྲུས་བྱ་བ་སྤང་བར་བཤད་དོ། །
ཞེས་པའོ། །
དྲུག་པ་མིག་སྨན་ནི། མིག་ནི་མེའི་རང་བཞིན་དུ་གནས་པ་དེ་ཉིད་བད་
ཀན་ཚིམ་བྱེད་ས་ཆུའི་རང་བཞིན་ཅན་ལ་ལྷག་པར་འཇིག་སྟེ་ཆོས་མི་མཐུན་པའི་
ཕྱིར་ན་བད་ཀན་དེ་དག་ཕྱིར་དབྱུང་ཞིང་མཆི་མའི་ཚུལ་དུ་འཛག་པར་བྱ་བའི་
ཕྱིར་མིག་སྨན་སྐྱེར་བའི་ཁཎྜ་ཞེས་བྱ་བ་དགུན་ལ་སོགས་པའི་དུས་སུ་རྟག་ཏུ་
ཞག་བདུན་བདུན་ལོན་པའི་ཚེ་ཉི་མ་རེ་རེ་ལ་བླུག་པར་བྱའོ། །ཞེས་པའོ། །
བདུན་པ་སྐྱེལ་མ་ནི། ལུས་སྲོག་ལ་རྣམ་པར་འཚེ་བའི་གློ་བུར་གྱི་ནད་
གག་པ་དང་ཕོ་ལོག་དང་། ཞྭ་ལོག་དང་། ལྷོག་པ་དང་། སྣ་ཁྲག་མང་དུ་
ཤོར་བ་སྟེ་དེ་ལྔ་བོ་དགྲ་བོ་མི་བཟད་པ་ལུས་སྲོག་གི་གཤེད་དུ་ནམ་ཡོང་ཆ་མེད་པ་
དེའི་ཕྱིར་སོ་སོའི་གཉེན་པོ་གཞུང་དང་མན་ངག་ཟབ་མོ་ལས་ཇི་ལྟར་འབྱུང་བའི་
སྨན་དཔྱད་རྣམས་དགྲ་བོ་ལ་སྐྱེལ་མའི་ཚུལ་དུ་ལུས་ལ་རྟག་པར་བསྟེན་ཞིང་
བཅང་བར་བྱའོ། །ཞེས་པའོ། །
གསུམ་པ་མཇུག་བསྡུ་བ་ནི། དེ་ལྟར་བཤད་ཟིན་པ་དང་འཆད་འགྱུར་
- 152 -



གྱི་བྱ་བ་ཐམས་ཅད་ཀྱང་དུས་དང་རྣམ་པ་ཐམས་ཅད་དུ་བྱ་བ་སྣ་གཅིག་ལ་མ་
ཡིན་པར་དོན་འདི་དག་ཀུན་ལ་སྤང་བླང་སྙོམ་ཞིང་རིས་མེད་པར་སྤྱད་པར་བྱ་
ཞིང་། དེ་ཡང་གནས་སྐབས་ད་ལྟར་གྱི་ཚེ་ནའང་བདག་ནི་ཉིན་མོ་མཚན་མོ་ཀུན་
ཏུ་དམ་པའི་ཆོས་སམ་དེ་མ་ཡིན་པའམ་འོན་ཏེ་འདི་ལྟར་བཤད་ཅིང་འབྱུང་བའི་
བྱ་བས་དུས་འདའ་ཞིང་གནས་སམ་འགྲོ་བར་བྱ་ཞེས་དུས་རྟག་ཏུ་དྲན་པ་ཉེ་
བར་འཇོག་ཅིང་ཡིད་ལ་རྣམ་པ་ཀུན་ཏུ་བྱེད་པ་དེ་ལྟ་བུ་ནི་འཇིག་རྟེན་འདི་དང་
གཞན་རྣམས་སུ་ཡང་སྡུག་བསྔལ་གྱི་སྣོད་དུ་མི་འགྱུར་ཏེ། སྡུག་བསྔལ་རིང་དུ་
བསྲིང་ཞིང་བདེ་བའི་རང་བཞིན་ལ་ལོངས་སྤྱོད་པར་འགྱུར་བ་ཡིན་ནོ། །ཞེས་
པའོ། །
གཉིས་པ་འཇིག་རྟེན་མི་ཆོས་ཀྱི་སྤྱོད་པ་བཤད་པ་ལ་གསུམ་སྟེ། མདོར་
བསྟན་པ་དང་། རྒྱས་པར་བཤད་པ་དང༌། ཕན་ཡོན་བསྟན་པའོ། །
དང་བོ་ནི། སྐྱེ་བོ་བཙུན་པར་གྱུར་བ་ཐམས་ཅད་ཀྱིས་ཀྱང་འཇིག་རྟེན་
ལ་ཡོངས་སུ་གྲགས་པའི་མིའི་ཆོས་ལུགས་བཟང་བོ་དུས་རྟག་ཏུ་སྤྱོད་ཅིང་ཉམས་
སུ་ལེན་པ་དེ་ནི་ཆོས་དང་འཇིག་རྟེན་གཉིས་ཀྱིས་བསྡུས་པའི་ཡོན་ཏན་དགེ་
ལེགས་ཀུན་ཐོགས་མེད་དུ་འབྱུང་བའི་གཞི་ཉིད་ཡིན་པས་ན་ཚུལ་དེ་ལ་མཁས་པ་
རྣམས་ཀྱི་རྗེས་སུ་འབྲང་སྟེ་སྤྱད་པར་བྱའོ། །ཞེས་པའོ། །
གཉིས་པ་རྒྱས་པར་བཤད་པ་ནི། འཇིག་རྟེན་ལ་ཡོངས་སུ་གྲགས་པའི་ ་
མིའི་ཆོས་ལུགས་ལེགས་པར་སྤྱོད་པར་འདོད་པ་རྣམས་ཀྱིས་ཕན་ཚུན་གང་དང་
གཏམ་གྱི་མདོ་འཆད་ཅིང་ཁས་བླང་བ་དེ་ཉིད་རྡོ་ལ་རི་མོ་བྲིས་པ་ལྟར་དོན་
བཙན་པར་བྱ་ཞིང་སྔོན་སྨྲས་པའི་ཚིག་གི་རྗེས་ཀྱང་དོན་གྱིས་བསབ་པར་བྱ་སྟེ།
དེ་ཡང་ངན་པའི་ལས་ཏེ་འཇིག་རྟེན་དུ་དམད་པར་འོས་པའི་བྱ་བ་ནི་བྱེད་པར་
- 153 -



འཆད་ཟིན་ཀྱང་ཐབས་ཀྱིས་བཟློག་པར་བྱ་ཞིང༌། བཟང་བོའི་ལས་བསྔགས་
པར་འོས་པ་རྣམས་མི་བྱེད་པར་གཞན་གྱིས་བཤོལ་བར་བྱེད་ན་ཡང་འབད་པས་
བརྩམ་པར་བྱའོ། །གཞན་ཡང་འཇིག་རྟེན་ལ་གྲགས་པའི་བྱ་བ་གང་རྩོམ་ཡང་
བསམ་གཞིག་ཞིབ་མོ་ཞིག་སྔོན་ལ་བཏང་ཞིང་། ཚེ་འདིར་གཙོ་བོར་ཕྱིས་ཀྱི་
ལེགས་འཕེན་ཉིད་བཅའ་བར་བྱའོ། །ཟེར་དགུ་སྟེ་གཞན་གྱི་ཟེར་རོ་ཅོག་ལ་
བདེན་པར་མི་བཟུང་བར་ལེགས་པར་བརྟགས་ཤིང་དཔྱད་ལ། དེ་བདེན་
པའི་ངེས་པ་ཐོབ་ནས་དོན་དུ་བཟུང་ཞིང་། རང་ཉིད་ཀྱིས་ཀྱང་སྨྲ་དགུ་ཐམས་
ཅད་རེ་རེ་ནས་བསམ་ལ་སྨྲ་ཞིང་། དེ་ཡང་རང་གི་མདོ་དོན་ཉིད་གཙོ་བོར་
གདམ་པར་བྱའོ། །ཁྱད་པར་དུ་བུད་མེད་ཀྱི་ངག་ནི་ཉེས་པ་ཐམས་ཅད་ཀྱི་རྩ་བ་
ཡིན་པས་དེ་ལ་མི་ཉན་ཞིང་རང་གི་གཏམ་ཉིད་ཀྱང་སྦད་ཁ་ལྕི་བར་བྱའོ། །རང་
ལ་ལྷག་པར་བྱམས་ཤིང་སྐྱོང་བའི་མི་དང་རེ་ལྟོས་བཅས་པའི་མི་ལ་ཚིག་གི་དྲོན་
མི་གཞུག་པར་ཚིག་དོན་ལྷུག་པར་སྨྲ་ཞིང་ལུས་ངག་ཡིད་གསུམ་གང་ཡང་བརླིང་
ཞིང་ ཟབ་པ་དང༌། འཕྲུལ་ལ་ཀུན་དང་འགྲོགས་པ་བདེ་བར་བྱའོ། །རང་ལ་
གནོད་པར་བྱེད་པའི་དགྲ་བོ་གང་དག་ཡིན་པར་གཉའ་རེངས་སུ་མི་བཏང་སྟེ་
འདམ་རིང་ཞེས་པ་ཡིད་ལ་བཞག་སྟེ་ཐབས་མཁས་ཀྱི་སྒོ་ནས་འདུལ་ཞིང་། ཤ་
རུས་ཀྱི་ཉེ་བ་དང་འཁོར་དང་བྲན་གཡོག་ལ་སོགས་པ་རྣམས་ནི་ཤ་ཚས་ལེགས་
པར་བསྐྱང་ཞིང་རང་ལ་སྔར་དྲིན་ཡོད་པའི་མི་ལ་གུས་པ་དང་བཅས་པའི་སྒོ་
ནས་མིག་རིང་དུ་བལྟ་སྟེ་མི་བརྗེད་པའི་དྲིན་དུ་བཟོ་བར་བྱའོ། །དབང་གི་སློབ་
དཔོན་དང་ཕ་མ་དང་ཁུ་བོ་སོགས་བཀུར་བར་འོས་པའི་རྒན་རིམ་ལ་ཕུ་དུད་
གུས་པས་ཁུར་ཞིང་ཡུལ་གྱི་མི་རང་གི་མཛའ་བཤེས་སམ་འོན་ཏེ་དུས་རྟག་ཏུ་
འགྲོགས་དགོས་པ་རྣམས་དང་བློ་སེམས་ལྷག་པར་དུ་བསྟུན་པར་བྱའོ། །སོ་ནམ་
ཡཕ 154 –



ལ་སོགས་པ་ནོར་གྱི་གསོག་འཇོག་ཆུང་ངུ་ནས་ཤིན་ཏུ་ཞིབ་མོར་བྱ་ཞིང༌། དེ་
ཡང་སྦྱིན་པ་ལ་སོགས་པ་ལོངས་སྤྱོད་དགོས་པའི་དུས་སུ་སེར་སྣ་མེད་པར་རྩིང་
པོར་སྤྱོད་པར་བྱའོ། །གཞན་ཡང་ཕན་ཚུན་དུ་བྱ་བ་གང་ལའང་རང་ཉིད་མི་
བདེན་པའི་ཆ་མཐོང་ནས་ཕམ་ངོ་བླངས་ཤིང་རྒྱལ་བར་ཤེས་ན་དེ་ཙམ་ལ་ཚོད་
ཟིན་པ་དང་། མཁས་པའི་བློ་གྲོས་དང་ལྡན་ན་ང་རྒྱལ་དང་དྲེགས་པ་སྐྱུང་
ཞིང་ལོངས་སྤྱོད་ཀྱིས་ཕྱུག་པར་གྱུར་ན་དེ་ཙམ་གྱིས་ཆོག་ཤེས་བྱའོ། །རང་ལས་
དམན་པའི་མི་བྲན་རྣམས་ཁྱད་དུ་མི་བསད་ཅིང་མཐོ་བ་རྣམས་ལ་ཕྲག་དོག་སྤང་
བ་དང༌། དེ་བཞིན་དུ་མི་ངན་པར་གྲགས་པའམ་འོན་ཏེ་མ་བརྟགས་པའི་མི་
རྣམས་འཁོར་དུ་བསྟེན་རྩི་མི་བྱ་ཞིང་། བན་བོན་ལ་སོགས་པ་མཐུ་གཏད་པ་
རྣམས་དགྲར་ཡང་མི་བསླང་ལ་གཉེན་དུ་མི་བྱ་སྟེ་བཏང་སྙོམས་བྱའོ། ། རང་
ཉིད་དབུལ་བར་གྱུར་ཀྱང་གཞན་གྱི་ནོར་ལ་མི་རློམ་ཞིང་མི་འབགས་པ་དང༌།
གཞན་ལ་གནོད་པའི་ལ་ཡོགས་ཏེ་མགོ་སྐོར་གཏོང་བ་དང་མནའ་བསྐྱེལ་བ་་
རྣམས་ལ་འབད་པས་འཛེམ་པ་དང་། བྱ་བ་གང་ལའང་མི་འགྱོད་པའི་རྡོག་
གཏད་དང་ལྡན་པར་བྱ་ཞིང༌། རང་ལས་ངན་པའམ་འོན་ཏེ་མི་ངན་རྣམས་ལ་
དབང་མི་བསྐུར་བར་རང་ཉིད་དབང་དང་ལྡན་པར་བྱའོ། །མདོར་ན་སེམས་ཀྱི་
སྟོབས་ཤིན་ཏུ་དྲང་ཞིང་རྒྱུད་རིང་ལ་ཁོང་ཡངས་ཤིང་བློ་རྒྱའི་གཞི་ཆེར་བསྐྱེད་ལ་
བརྩམ་པར་བྱ་བའི་ལས་རྣམས་ཕལ་ཆེར་ཟླ་ཚོད་ཀྱི་དུས་སུ་ཡང་ཉམས་སུ་བླང་
བར་གཅེས་པར་བྱའོ། །ཞེས་པའོ། །
གསུམ་པ་ཕན་ཡོན་ནི། བཤད་མ་ཐག་པའི་བྱ་བ་དེ་ལྟར་སྤྱད་པའི་གང་
ཟག་ ཅི་འདྲ་བ་གང་ཡིན་པ་དེ་ནི་རང་ཉིད་གཅིག་པུར་སྐྱེས་ཀྱང་གཞན་ལ་་
དབང་མི་འཆོར་ཞིང་བྲན་གཡོག་གི་ལུས་སུ་གྱུར་ཀྱང་སྐྱེ་བོ་མང་བོའི་དཔོན་དུ་
- 155 -



འགྱུར་བ་ལ་ཐེ་ཚོམ་ཅི་ཡང་མེད་དེ་གདོན་མི་ཟ་བར་སྙན་གྲགས་དང་བཅས་ཏེ་
ཐོབ་པར་འགྱུར་རོ། །ཞེས་པའོ། །
གསུམ་པ་དམ་པ་ལྷ་ཆོས་ཀྱི་སྤྱོད་པ་བཤད་པ་ལ་གཉིས་ཏེ། མདོར་
བསྟན་པ་དང་། རྒྱས་པར་བཤད་པའོ། །དང་བོ་ནི། འཇིག་རྟེན་མི་ཆོས་ཀྱི་
སྤྱོད་པ་བཤད་ཟིན་པ་དེ་ནས་དམ་པ་ལྷ་ཆོས་ཀྱི་སྤྱོད་པ་བཤད་པ་ནི། འགྲོ་བ་
མི་ཡིས་ལུས་ཅན་གྱིས་སེམས་ཅན་ཐམས་ཅད་བདེ་བ་ཐོབ་པར་འདོད་པའི་ཕྱིར་
དུ་འཇིག་རྟེན་གྱི་བྱ་བ་སོ་ནམ་དང་ཚོང་ལ་སོགས་པ་སྣ་ཚོགས་པའི་རྩོམ་པ་ཀུན་
ལ་འབད་པས་འཇུག་ཅིང་དོན་དུ་གཉེར་མོད་ཀྱང་། ལུང་རྟོགས་ཀྱིས་བསྡུས་
པའི་ཆོས་ཉམས་སུ་བླང་བ་མེད་ན་འདོད་པའི་ཡོན་ཏན་ལྔ་ལ་ལོངས་སྤྱོད་པ་ཚེ་
འདིའི་བདེ་བ་དེ་ཉིད་ནི་མ་འོངས་པ་ན་ཉམས་སུ་མྱོང་གྱུར་གྱི་སྡུག་བསྔལ་ཆེན་
པོའི་རྒྱུའམ་འགྱུར་བའི་སྡུག་བསྔལ་ཞེས་བྱ་བ་ཡིན་པའི་ཕྱིར། དེ་བས་ན་འདི་
ཕྱི་གཏན་གྱི་བདེ་བ་ཐོབ་པར་འདོད་པ་རྣམས་ཀྱིས་དམ་པའི་ཆོས་ལ་རབ་ཏུ་
འབད་པར་བྱའོ། །ཞེས་བའོ། །
གཉིས་པ་རྒྱས་པར་བཤད་པ་ནི། འགྲོ་བ་མིའི་ལུས་ཅན་སྤྱི་དང་། བྱེ་
བྲག་ཏུ་སྨན་པ་རྣམས་ཀྱིས་དམ་པའི་ཆོས་ཀྱི་སྤྱོད་པ་དག་ཀྱང་འདི་ལྟར་ཉམས་
སུ་བླང་བར་བྱ་དགོས་ཏེ། དེ་ཡང་ཡིད་དད་པ་དང་རབ་ཏུ་མོས་པའི་སྒོ་ནས་
ཐོག་མ་ཉིད་དུ་དགེ་བའི་ལམ་སྟོན་ཅིང་མཐོ་རིས་དང་ཐར་བའི་གྲོགས་བྱེད་ནུས་
པའི་དགེ་བའི་བཤེས་གཉེན་བསྟེན་ཏེ། ཆོས་ཉན་པ་དང་བསྙེན་ཅིང་བསྐུར་
པས་མཆོད་པར་བྱ་ལ། དགེ་བའི་བཤེས་གཉེན་ལ་བསྟེན་པའི་ཅིག་ཤོས་མི་
དགེ་བའི་བཤེས་གཉེན་དེ་སྡིག་པ་དང་ངན་སོང་གི་གནས་ལ་སྦྱོར་བར་བྱེད་པ་
གང་ཡིན་པ་རྣམས་ནི་རང་དུ་སྤང་བར་བྱའོ། །དེས་ན་དགེ་བའི་བཤེས་གཉེན་
- 156 --



དེས་གདམས་པའི་སྙིང་བོ་ལ་ལུས་ཀྱི་སྒོ་ནས་གཞན་གྱི་སྲོག་གཅོད་པ་དང་ནོར་
འཕྲོག་ཅིང་རྐུ་བ་དང༌། ལོག་པར་གཡེམ་པ་སྟེ་ཆུང་མ་ལས་གཞན་དུ་བུད་
མེད་ལ་སྤྱོད་པ་དང༌། རྟེན་གྱི་དྲུང་དང་ཉིན་མོ་འཁྲིག་པའི་ལས་བྱེད་པ་དང་།
ངག་གི་སྒོ་ནས་མི་བདེན་པར་སྨྲ་བ་རྫུན་དང་། དགོས་པ་མེད་བཞིན་དུ་འབྲེལ་
མེད་སྨྲ་བའི་ངག་འཆལ་དང་། ཁྲོས་ཏེ་གཞན་ལ་གནད་དུ་འཛུགས་པ་ཚིག་
རྩུབ་དང་། ཕྲ་མས་མཛའ་ཞིང་མཐུན་པ་རྣམས་སོ་སོར་འབྱེད་པ་དབྱེན་སྦྱོར་
དང༌། ཡིད་ཀྱི་སྒོ་ནས་གཞན་གྱི་རྫས་ལ་རེ་བ་བརྣབ་སེམས་དང་། སེམས་ཅན་
ལ་སྡང་བར་འཛིན་པའི་གནོད་སེམས་དང༌། ལས་འབྲས་དང་འཇིག་རྟེན་ཕ་
རོལ་ལ་སོགས་པ་མེད་པར་འཛིན་པའི་ལྟ་བ་ཕྱིན་ཅི་ལོག་པ་སྟེ་སྡིག་པའི་ལས་མི་
དགེ་བ་བཅུ་བོ་དེ་ནི་ལུས་ངག་ཡིད་ཀྱི་དམ་བཅས་ཏེ་འབད་པས་སྤང་བར་
བྱའོ། །གཞན་ཡང་འགྲོ་བ་གང་ལུས་སེམས་མྱ་ངན་གྱིས་རབ་ཏུ་གཟིར་བ་དང་།
ཉམ་ཐག་པའི་ཟུག་རྡུས་གཙེས་པའི་ནད་པ་དང་། ཟས་གོས་དང་བྲལ་བའི་
འཕོངས་བར་གྱུར་པ་སྟེ། དེ་ལྟར་སྡུག་བསྔལ་དང་ལྡན་པ་དེ་རྣམས་ལ་ལྷག་
པར་དུ་མྱ་ངན་སེལ་བ་དང་། གསོ་དཔྱད་དང་སྦྱིན་པ་ཅི་ནུས་པའི་སྒོ་ནས་
འབད་པས་ཕན་གདགས་པར་བྱའོ། །དེ་བཞིན་དུ་འབུ་སྲིན་གྲོག་སྦུར་ལ་སོགས་
པ་སྲོག་ཆགས་ཕྲ་མོ་ཀུན་ལ་ཡང་དུས་རྟག་ཏུ་རང་ཉིད་དང་འདྲ་བར་བལྟ་བར་
བྱའོ། །རང་ཉིད་སྲོག་ལ་གཅེས་པར་འཛིན་པའི་བདེ་ཞིང་སྐྱིད་པར་འདོད་པ་
དང༌། སྡུག་བསྔལ་མི་འདོད་པ་ལྟར་སྲོག་ཆགས་ཕྲ་མོ་དེ་དག་རྣམས་ཀྱང་དེ་
ལྟར་འབའ་ཞིག་ཡིན་པ་དེའི་ཕྱིར་ན་གཅེས་སྤྲས་སུ་བསྐྱང་བར་བྱའོ། །དེ་ལྟར་
མ་ཡིན་པ་མི་ནང་ཕན་ཚུན་རྣམས་ལའང་བསླུ་བ་མེད་པ་བདེན་པར་སྨྲ་བ་དང༌།
དེས་བས་བཞིན་འཛུམ་ཞིང་དྲང་བོར་སྨྲ་བ་དང༌། རང་ཉིད་ལ་གནོད་པར་
- 157 ཁག་



བརྩོན་པའི་དགྲ་བོ་ལའང་འཁོན་དུ་མི་འཛིན་པར་ཅི་ནུས་ཀྱིས་ཕན་གདགས་པ་
གཙོ་བོར་བྱ་དགོས་ན་གཞན་རྣམས་ལ་བལྟ་སྨོས་ཀྱང་ཅི་དགོས་ཏེ། ཕྱོགས་
རིས་མེད་པའི་སེམས་ཅན་ཐམས་ཅད་ལ་རབ་ཏུ་བྱམས་པའི་སྒོ་ནས་བྱང་ཆུབ་
མཆོག་གི་སེམས་གཉིས་ཏེ་ཐར་བ་དང་ཐམས་ཅད་མཁྱེན་པ་ལ་ཞེ་ཐག་པ་ནས་
སྨོན་པ་སྨོན་པའི་སེམས་བསྐྱེད་དང༌། དེའི་ཆེད་དུ་གཞན་ལ་ཕན་ཅི་ཐོགས་སུ་
འཇུག་པ་འཇུག་པའི་སེམས་བསྐྱེད་གཉིས་པོ་ཆོ་ག་བཞིན་དུ་བླང་ཞིང་མ་ཉམས་
པར་བསྲུང་བ་དང༌། ལུས་ངག་ཡིད་གསུམ་དུལ་ཞིང་ནོར་ལ་ཕངས་པ་མེད་
པར་གཏོང་བའི་སེམས་དང་ལྡན་པར་བྱེད་པ་སྟེ། མདོར་ན་གཞན་རྣམས་ཀྱི་
དོན་ལའང་རང་ཁོ་ནའི་དོན་དང་འདྲ་ཞིང་ཁྱད་པར་མེད་པར་སེམས་པས་དུས་
རྟག་ཏུ་ཉམས་སུ་ལེན་པ་དེ་དག་ནི་སྐྱེས་བུ་དམ་པ་རྣམས་ཀྱི་སྤྱོད་པ་མཐར་ཐུག་
པ་ཡིན་པས་ན་ཐར་འདོད་ཀུན་གྱིས་ཉམས་སུ་བླང་བར་བྱའོ། །ཞེས་པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ཉིན་རེ་བཞིན་རྒྱུན་དུ་སྤྱོད་པའི་ལེའུ་སྟེ་བཅུ་གསུམ་པ་རྫོགས་སོ། །ཞེས་པའོ། །
དུས་སུ་སྤྱོད་པའི་སྤྱོད་ལམ།
ས་བཅད་གཉིས་པ་དུས་སུ་སྤྱོད་པའི་སྤྱོད་ལམ་བཤད་པ་ལ་གསུམ་སྟེ།
ཉན་པར་གདམས་ཤིང་མདོར་བསྟན་ པ་ དང་། རྒྱས་པར་བཤད་པ་ དང་།
ལེའུའི་མཚན་བསྟན་པའོ། །དང་བོ་ནི། ཉིན་རེ་བཞིན་རྒྱུན་དུ་སྤྱོད་པའི་ལས་
བཤད་ཟིན་པའི་རྗེས་ཐོག་དེ་ནས་སླར་ཡང་དྲང་སྲོང་རིག་པའི་ཡེ་ཤེས་ཀྱིས་ཚིག་
འདི་སྐད་ཅེས་གསུངས་སོ། །ཀྱེ་ཞེས་འབོད་ཚིག་སྔོན་དུ་བཏང་ནས་དྲང་སྲོང་
158 -



ཆེན་པོ་ཡིད་ལས་སྐྱེས་འཁོར་དང་བཅས་པ་རྣམས་ལེགས་པར་ཉོན་ལ་ཡིད་ལ་
ཟུངས་ཤིག་ཅེས་གདམས་ནས་དུས་སུ་སྤྱོད་པའི་སྤྱོད་ལམ་ནི་འདི་ལྟ་སྟེ། ཞེས་
པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། དུས་སོ་སོའི་ངོས་འཛིན་
དང༌། སྤྱོད་ལམ་དངོས་དང་། མཇུག་བསྡུ་བའོ། །དང་བོ་ནི། དགུན་
སྟོད་དང་དགུན་སྨད་དང་དཔྱིད་དང་སོ་ཀ་དང་དབྱར་དང་སྟོན་ག་སྟེ་དུས་དྲུག་
ཡིན་ལ། དེ་ཡང་དགུན་ཟླ་ར་བ་སྨིན་དྲུག་ཟླ་བ་ནས་བཟུང་སྟེ། སོགས་སྒྲས་
དགུན་ཐ་ཆུང་སོགས་ཟླ་བ་གཉིས་རེ་དུས་རེ་ལ་སྦྱར་བའི་དུས་དྲུག་གོ། ལོ་
དང་ཟླ་བ་སོགས་ཀྱང་ཆ་ཤས་ཤིན་ཏུ་ཕྲ་བ་རྣམས་བསགས་པ་ལས་བྱུང་བ་ཡིན་
ཏེ། ཐུང་མཐའི་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མ་གཅིག་ཅེས་བྱ་ལ།
སོགས་སྒྲས་དེའི་སྐད་ཅིག་མ་སུམ་ཅུ་ལ་ཐང་གཅིག དེ་སུམ་ཅུ་ལ་ཡིད་ཙམ་
གཅིག་དེ་སུམ་ཅུ་ལ་ཉིན་ཞག་གཅིག དེ་སུམ་ཅུ་ལ་ཟླ་བ་གཅིག ཟླ་བ་
གཉིས་ལ་དུས་གཅིག དུས་དྲུག་ནི་ལོ་གཅིག་ཏུ་འགྱུར་བ་ཡིན་ནོ། །དེ་ལྟར་
གྲུབ་པའི་ལོ་དེའི་ཉི་བགྲོད་ཀྱི་དུས་མཚམས་དེ་རིགས་པའི་དབང་དུ་བྱས་ན། .
ལོ་སྔོན་མའི་དབྱར་ཁ་དང་། དགུན་ཁ་སོ་སོའི་ཉི་ལྡོག་གི་ཚེས་གྲངས་དེའི་
སྟེང་དུ་ཞག་བརྒྱད་དང་གསུམ་བསྲེས་པ་བཅུ་གཅིག་རེ་བསྣན་པ་ན་འཁོར་ལོས་
བསྒྲིལ་བའི་ལྷག་གི་ཚེས་གྲངས་སུ་ཉི་མ་ལྡོག་ཅིང་། དཔེར་ན་སྔ་ལོའི་དགུན་
ཉི་ལྡོག་དེ་ཟླ་བ་བཅུ་གཅིག་པའི་ཚེས་བཅུ་བཞི་ལ་ལྡོག་ཡོད་ཚེ་ལོ་འདིའི་ཟླ་བ་
བཅུ་གཅིག་པའི་ཚེས་ཉེར་ལྔ་ལ་ལྡོག་པ་ལྟ་བུ་ཡིན་ལ། ཡང་ན་དབྱར་ཉི་ལྡོག་
དེ་དབྱར་ཟླ་གསུམ་དུ་བརྩིས་པའི་དབྱར་ཁའི་དབུས་སམ་འབྲིང་བོ་སྟེ་བསྣོན་
ཟླའི་དུས་དང༌། དགུན་ཉི་ལྡོག་དེ་དགུན་ཟླ་གསུམ་དུ་བརྩིས་པའི་དབུས་ཏེ་
159 ཚ



བཅུ་གཅིག་པ་མགོ་ཟླ་བ་ལ་ལྡོག་པ་ཡིན་ནོ། །དེ་ལྟར་དབྱར་ཉི་ལྡོག་ནས་དུས་
གསུམ་མམ་ཟླ་བ་དྲུག་གི་རིང་ལ་ཉི་མ་ལྷོ་ངོས་ཀྱི་མཐར་ཐུག་པར་འགྲོ་བ་དང་།
དགུན་ཉི་ལྡོག་ནས་དུས་གསུམ་མམ་ཟླ་བ་དྲུག་གི་རིང་ལ་ཉི་མ་བྱང་ངོས་ཀྱི་
མཐར་ཐུག་པར་འགྲོ་བ་ཡིན་ལ། ནམ་དང་ཉི་མ་དེ་ཡང་ཟླ་བ་དྲུག་སོ་སོའི་
ཕྱེད་དེ་དབྱར་ཉི་ལྡོག་ནས་ཟླ་བ་གསུམ་ཕྱིན་པའི་རྗེས་མ་ལྷོ་བགྲོད་ཀྱི་ཕྱེད་དུ་
སླེབས་སྐབས་སྟོན་ཉིན་མཚན་མཉམ་པ་དང༌། དགུན་ཉི་ལྡོག་ནས་ཟླ་བ་་
གསུམ་ཕྱིན་པའི་རྗེས་ སམ་བྱང་བགྲོད་ཀྱི་ཕྱེད་དུ་སླེབས་སྐབས་དཔྱིད་ཉིན་་་་
མཚན་མཉམ་པ་ཡིན་ལ། དེ་ཡང་དཔྱིད་ཉིན་མཚན་མཉམ་ནས་ཞག་བརྒྱད་
དང་བཅུ་ན་ཞེས་ཞག་བརྒྱད་ན་འབྲུག་གི་སྒྲ་སྒྲོགས་པ་དང་། སྟོན་ཉིན་མཚན་
མཉམ་ནས་ཞག་བཅུ་འགྲོ་བའི་སྐབས་དེར་འབྲུག་གི་སྒྲ་ཆད་པར་འགྱུར་བ་ཡིན་
ནོ། །ཞེས་པའོ། །
གཉིས་པ་སྤྱོད་ལམ་དངོས་བསྟན་པ་ལ་གསུམ་སྟེ། བགྲོད་པ་གཉིས་
བསྟན་པ་དང་། དུས་དྲུག་གི་སྤྱོད་ལམ་བསྟན་པ་དང་། དོན་བསྡུ་བའོ། །
དང་བོ་ལ་གསུམ་སྟེ། བྱང་བགྲོད་ཀྱི་དུས་དང༌། ལྷོ་བགྲོད་ཀྱི་དུས་
དང༌། དོན་བསྡུ་བའོ། །དང་བོ་བྱང་བགྲོད་ཀྱི་དུས་ནི། དེ་ཡང་དགུན་ཉི་
ལྡོག་ནས་དགུན་ཟླ་ཐ་ཆུང་སོགས་ནས་དབྱར་གྱི་ཉི་མ་མ་ལྡོག་གི་བར་དུ་ཉི་མ་
རིམ་བཞིན་བྱང་བགྲོད་དུ་འགྲོ་བ་ཡིན་ཅིང་། དུས་དེའི་ཚེ་རོ་མ་ནས་རྒྱུ་བའི་
ཉི་མའི་ཁམས་སྟོབས་དང་ལྡན་པའི་དབང་གིས་ཕྱི་རོལ་དུའང་ཤིན་ཏུ་རྣོ་བ་
དང་། ཚ་བ་དང་། རྩུབ་པ་བཅས་ཀྱི་ངོ་བོ་ལྡན་པའི་རླུང་དང་། ཉི་མ་
དག་གི་ནུས་པའི་སྟོབས་ཀྱིས་ཟླ་བ་ས་ཡི་རང་བཞིན་ཅན་གྱི་ཡོན་ཏན་བསིལ་
ཞིང་སྣུམ་ཟད་པར་བྱེད་ཅིང་། རྒྱུ་མཚན་དེའི་ཕྱིར་དུས་འདིར་ནི་ཡོན་ཏན་
- 160 -



དམན་པའི་རོ་ཁ་བ་དང་། བསྐ་བ། ཚ་བ་བཅས་ཀྱི་སྟོབས་ཆེས་ཆེར་འཕེལ་
བའི་དབང་གིས་མི་ལ་སོགས་པའི་འགྲོ་བ་རྣམས་ཀྱི་མཐུ་སྟོབས་ཉིན་རེ་བཞིན་དུ་
འཕྲོག་ཅིང་ཉམས་འགྲོ་བ་ཡིན་ལ། དེ་རིམ་པར་ཕྱེ་ན་དགུན་སྨད་ཀྱི་དུས་སུ་
ཆུ་རླུང་ཤས་ཆེ་བས་ཁ་བའི་རོ་དང་། དཔྱིད་ཀའི་དུས་སུ་ས་རླུང་ཤས་ཆེ་བས་
བསྐ་བའི་རོ་དང༌། སོས་ཀའི་དུས་སུ་མེ་རླུང་ཤས་ཆེ་བས་ཚ་བའི་རོ་བཅས་
ལྷག་པར་གསལ་ཞིང་སོ་སོའི་མཐུ་ཡོངས་སུ་རྫོགས་ཏེ་ནུས་སྟོབས་ཆེ་བའི་དངང་
གིས་མི་རྣམས་ཀྱི་མཐུ་སྟོབས་ཀྱང་དུས་འདི་ནས་རིམ་པར་བལྟོས་ནས་བཤད་ན་
དགུན་སྨད་ཀྱི་དུས་སྟོབས་ཆེ་ཞིང་། དཔྱིད་ཀྱི་དུས་སུ་འབྲིང་བ་དང་། སོས་
ཀའི་དུས་སུ་སྟོབས་ཆུང་བ་བཅས་ཡིན་ནོ། །ཞེས་པའོ། །
གཉིས་པ་ལྷོར་བགྲོད་ཀྱི་དུས་ནི། ཆར་དུས་དེ་དབྱར་ཉི་ ལྡོག་ནས་་་་
དགུན་ཉི་མ་མ་ལྡོག་གོང་དུ་ཟླ་བ་དྲུག་གི་རིང་ལ་ཉི་མ་རིམ་བཞིན་ལྷོ་ངོས་སུ་
བགྲོད་པར་བྱེད་ཅིང་། དུས་དེའི་ཚེ་སྔར་ཉི་མ་བྱང་བགྲོད་ཀྱི་དུས་སུ་མཐུ་
སྟོབས་ཉམས་པ་རྣམས་སླར་རིམ་གྱིས་སྐྱེད་པར་འགྱུར་ཏེ། ཅིའི་ཕྱིར་ཞེ་ན།
དེའི་ཚེ་རྐྱང་མ་ནས་རྒྱུ་བའི་ཟླ་བའི་ཁམས་འཕེལ་བའི་དབང་གིས་ཕྱི་རོལ་དུའང་
བསིལ་བ་ཟླ་བའི་སྟོབས་ཏེ་ས་ཆུ་གཉིས་ཀྱི་སྟོབས་འཕེལ་བས། རྣོ་ཚ་རྩུབ་པའི་
ངོ་བོར་གྱུར་པའི་ཉི་མའི་སྟོབས་ སམ་མེའི་ཁམས་འབྲི་བར་འགྱུར་ལ། དེ་་
བཞིན་དུ་དུས་དེར་ཆར་བབས་ཏེ་ཆུ་རླུང་གི་ནུས་པས་ཀྱང་ས་སྟེང་གི་ཚ་བ་
ཐམས་ཅད་ཉེ་བར་ཞི་བ་བཅས་ཀྱིས་སྒྱུར་པ་དང་། ལན་ཚྭ་བ། མངར་བ་སྟེ་
མཆོག་གི་རོ་གསུམ་གྱི་སྟོབས་ཆེ་བར་འགྱུར་ཏེ། ལུས་ཀྱི་ཁམས་སྐྱེད་པར་བྱེད་
པ་ཡིན་ཞིང་། དེ་ཡང་རིམ་པར་ཕྱེ་ན་དབྱར་གྱི་ཚེ་མེ་སའི་ཁམས་ཤས་ཆེ་བས་རོ་
སྐྱུར་བ་དང༌། སྟོན་གྱི་ཚེ་ཆུ་མེའི་ ཁམས་ ཤས་ཆེ་བས་རོ་ལན་ཚྭ་ བ་ དང་།
- 161 -



དགུན་སྟོད་ཀྱི་ཚེ་ས་ཆུའི་ཁམས་ཤས་ཆེ་བས་རོ་མངར་བ་བཅས་སོ་སོའི་རོ་་
སྟོབས་ལྷག་པར་གསལ་ཞིང་མཐུ་སྟོབས་ཡོངས་སུ་རྫོགས་པའི་དབང་གིས་མི་
རྣམས་ཀྱི་མཐུ་སྟོབས་ཀྱང་དུས་འདི་གསུམ་ལ་བལྟོས་ན་དགུན་སྟོད་ཀྱི་དུས་སུ་
སྟོབས་ལྷག་པར་ཆེ་ཞིང་། སྟོན་དུས་སུ་འབྲིང་ལ། དབྱར་དུས་སུ་ཅུང་ཟད་
ཆུང་བ་ཡིན་ནོ། ། དེ་ལྟར་བཤད་པའི་ཁམས་ཀྱི་རྒྱུ་བ་སོགས་ཕྱི་མ་རྒྱུད་དང་
མཐུན་པར་བཤད་པ་ཡིན་ནོ། །ཞེས་པའོ། །
གསུམ་པ་དོན་བསྡུ་བ་ནི། བཤད་མ་ཐག་པ་དེ་རྣམས་མདོར་བསྡུ་ན་མི་
རྣམས་ཀྱི་མཐུ་སྟོབས་ནི་དགུན་སྟོད་དང་དགུན་སྨད་ཀྱི་ཚེ་ཆེ་ཞིང་། སོས་ཀ་
དང་དབྱར་གྱི་དུས་སུ་ཆུང་བ། སྟོན་དཔྱིད་ཀྱི་དུས་སུ་འབྲིང་བོ་ཤེས་པར་
བྱའོ། །ཞེས་པའོ། །
གཉིས་པ་དུས་དྲུག་གི་སྤྱོད་ལམ་དངོས་བསྟན་པ་ནི། ལུས་ཀྱི་སྟོབས་
འཕེལ་བའི་མཐར་ཐུག་པ་དགུན་སྟོད་ཀྱི་དུས་དེ་རང་བཞིན་གྱི་གྲང་བ་ཡིན་པས་
བ་སྤུའི་སྒོ་རྣམས་བཀག་སྟེ་ནང་དུ་མེའི་སྟོབས་དང་ལྡན་ཞིང་། ལྷག་པར་དུ་
མེ་དང་མཉམ་པའི་རླུང་གིས་ཆེས་ཆེར་སྤར་བ་དེའི་ནུས་པས་ཁ་ཟས་ཉུང་བར་
གྱུར་བ་ན་ཁྲག་ལ་སོགས་པའི་ལུས་ཟུངས་རྣམས་སྐེམ་ཞིང་འགྲིབ་པར་བྱེད་པར་
འགྱུར་བ་དེའི་ཕྱིར་མངར་སྐྱུར་ལན་ཚྭ་སྟེ་དང་བོའི་རོ་གསུམ་ཤས་ཆེར་གྱུར་པའི་
ཁ་ཟས་འགྲངས་པ་བསྟེན་པར་བྱའོ། །གཞན་ཡང་དུས་དེའི་ཚེ་ཉིན་མོ་ལས་
མཚན་ མོ་ ཤིན་ ཏུ་ རིང་ བས་ ན་ ཐོ་རངས་ ཀྱི་ དུས་ སུ་ བཀྲེས་ པར་ འགྱུར་ ཏེ།
བཀྲེས་པ་དེ་ཡིས་ནི་མེ་དྲོད་ཀྱི་ཤུགས་བརྟེན་མི་ནུས་པར་ལུས་ཟུངས་རྣམས་ལྷག་
པར་འགྱུ ར་བའི་ཕྱིར་ཏིལ་ལ་སོགས་པ་འབྲི་མར་གྱིས་ལུས་ལ་བྱུགས་ཤིང་མཉེ་བ་
དང༌། དྲིལ་ཕྱིས་བྱས་ལ། ཤ་བཟང་བོ་བཙོས་པའི་ཁུ་བ་ལ་སོགས་པ་སྣུམ་
– 162 -



པའི་ཁ་ཟས་གཙོ་ཆེར་ཟ་ཞིང་། བུ་རམ་དང་ཆང་དང་འོ་མ་ལ་ སོགས་པ་
བསྟེན་པ་དང༌། ཐེའུ་ཕྲུག་དང་པགས་པ་ལས་བྱས་པ་ཉལ་གོས་གསར་བ་
སོགས་དྲོ་ཞིང་ཡང་བའི་གོས་དང༌། རྐང་བར་ལྷམ་ནི་དུས་རྟག་ཏུ་བགོ་བར་
བྱ་ལ། དྲོ་བའི་རིགས་ཀྱི་དུགས་དང་མེ་ཉི་བཅས་ལ་ཚད་རན་པར་བསྲོ་ཞིང་།
ཧ་ཅང་ཐལ་བ་མ་ཡིན་པར་བྱའོ། །ས་ལ་ཟབས་སུ་བརྐོས་པའི་ཁང་བ་ཉིས་རིམ་
དང་ལྡན་པར་གྲང་རླུང་འགོག་ཐུབ་ལ་ཉི་འོད་ཀྱང་ཕོག་པའི་དཀྱིལ་ཁང་ལྟ་བུར་
འདུག་པར་བྱའོ། །ཞེས་པའོ། །
གཉིས་པ་དགུན་སྨད་ཀྱི་སྤྱོད་པ་ནི། དགུན་སྨད་ཀྱི་ཟླ་བ་གཉིས་པའོ་
དུས་དེ་དགུན་སྟོད་ཀྱི་དུས་ལས་ཀྱང་ལྷག་པར་གྲང་བ་ཡིན་པས་ན། དེའི་དུས་
སུ་ཡང་བཤད་མ་ཐག་པའི་དགུན་སྟོད་ཀྱི་སྤྱོད་ལམ་དེ་རིགས་ཡོངས་སུ་སྤྱད་པར་
བསྔགས་པ་སྟེ་ལེགས་པས་དེ་བཞིན་བསྟེན་པར་བྱའོ། །ཞེས་པའོ། །
གསུམ་པ་དཔྱིད་དུས་ཀྱི་སྤྱོད་པ་ནི། བཤད་མ་ཐག་པའི་དགུན་སྟོད་
དང༌། དགུན་སྨད་ཀྱི་དུས་དེར་ཤིན་ཏུ་གྲང་བའི་དབང་གི་བད་ཀན་ཁོང་དུ་
གསོག་པ་ཡིན་ཏེ། དེ་ནི་དཔྱིད་དུས་ཀྱི་ཉི་འོད་ཚ་མོས་དྲོས་ཤིང་ཞིག་པས་མེ་
དྲོད་ཉམས་པ་ལས་བད་ཀན་གྱི་ནད་ཀྱང་ལྡང་ཞིང་འཇུ་མི་ནུས་པར་འགྱུར་བ་
དེའི་ཕྱིར། ཐ་མའི་རོ་ཁ་བ་ཚ་བ་བསྐ་བ་གསུམ་ཤས་ཆེར་བསྟེན་ཞིང་། ནས་
རྙིང་གི་ཟན་དང་སྐམ་ས་ལ་གནས་པའི་སྲོག་ཆགས་ཀྱི་ཤ་མེ་ལ་བསྲེགས་པ་དང་།
སྦྲང་རྩི་དང་ཆུ་སྐོལ་ཚན་མོ་དང༌། བཅའ་སྒ་བསྡུས་པའི་ཐང་ལ་སོགས་པ་
བཏང་ཞིང་། མདོར་ན་ཡང་ལ་རྩུབ་པའི་བཟའ་བཏུང་གཙོ་བོར་བསྟེན་པར་
བྱ་ཞིང་། ལུས་ཀྱི་རྩོལ་བས་བཅག་པ་དང༌། སྲན་ཕྱེ་ལ་སོགས་པའི་སྐམ་པའི་
རྫས་ཀྱིས་དྲིལ་ཕྱིས་ལ་སོགས་ཏེ་བད་ཀན་བསལ་བའི་ཆོ་ག་ལ་འབད་པ་དང༌།
- 163



དྲི་ཞིམ་པོ་ལྡང་ཞིང་ལྗོན་ཤིང་སྣ་ཚོགས་པས་གང་བའི་སྐྱེད་མོས་ཚལ་གྱི་ཉི་གྲིབ་
ལ་ཉི་ཕྱེད་ཀྱི་དུས་ལ་འདུག་པར་བྱའོ། །ཞེས་པའོ། །
བཞི་བ་སོས་ཀའི་དུས་ཀྱི་སྤྱོད་པ་ནི། སོས་ཀའི་དུས་ཀྱི་སྐབས་སུ་ཉི་མ་
བྱང་བགྲོད་ཀྱི་མཐར་ཐུག་སྟེ། འོད་ཟེར་རབ་ཏུ་ཚ་བའི་དོན་གྱིས་ལུས་ཀྱི་
ཟུངས་སྟོབས་འཕྲོག་པར་བྱེད་པའི་ཕྱིར་ན། དུས་དེའི་ཚེ་ཟས་སྐོམ་རོ་མངར་
ཞིང་ནུས་པ་ཡང་བ་དང༌། སྣུམ་པ་དང་། བསིལ་བ་བཅས་ཀྱི་རིགས་རྣམས་
གཙོ་བོར་བཟའ་བ་ཡིན་གྱི། གངས་ཆུ་ལ་སོགས་པ་བསིལ་བའི་ཆུས་ལུས་
ཁམས་ཡང་ཡང་བཀྲུ་བ་དང་། ཆང་དང་ཆུ་བསྲེས་པའི་བཏུང་བ་བསྟེན་པ་
ལས་ཆང་འབའ་ཞིག་ནི་མི་བསྟེན་ཅིང༌། རྒྱུ་སྤུན་རབ་ཏུ་ཕྲ་བ་ལས་གྲུབ་པའི་
དར་རས་སོགས་ཀྱི་གོས་སྲབ་ཅིང་ཡང་ལ་འཇམ་པ་བགོ་བ་དང༌། གནས་ཁང་
ཡང་བསིལ་ཞིང་ཙན་དན་དང་ག་བུར་སོགས་དྲི་བཟང་བོའི་རིགས་ཀྱི་ཆུས་ཆག་
ཆག་བཏབ་པའི་ནང་དུ་ཡིད་དུ་འོང་བ་བསྟེན་པ་དང་། གཞན་ཡང་ལོ་མ་
ཤིན་ཏུ་སྣུམ་པའི་ཤིང་གྲིབ་དང་རྫི་ཆར་ཏེ་ལྷོ་ཕྱོགས་ཀྱི་རླུང་དྲི་ཞིམ་པོ་ལྡང་ཞིང་
བསིར་བུའི་ངད་དང་ལྡན་པ་རྣམས་སུ་འདུག་པར་བྱའོ། །ཞེས་པའོ། །
ལྔ་བ་དབྱར་དུས་ཀྱི་སྤྱོད་པ་ནི། དབྱར་དུས་ནི་ནམ་མཁའ་ལ་སྤྲིན་དང་
ཆར་རླུང་གི་རྡུལ་ཆེན་པོ་འདུས་ནས་ཉི་འོད་མི་བསལ་ཞིང་། ད་དུང་ཆར་
བབས་པའི་ཆུ་ཡིས་ས་གཞི་རྣམས་བརླན་ཞིང་ཆུ་ཐིགས་ཕྲ་མོའི་བརླན་དེ་རླུང་གི་
སྟོབས་ཀྱིས་རེག་བྱ་གྲང་ཞིང་། ས་གཞི་རྣམས་རླངས་པ་ཐོན་པ་དང་། ཆུ་ཀླུང་
སོགས་ཆུ་རྣམས་ཀྱང་རྙོག་མ་ཅན་དུ་གྱུར་པ་བཅས་ཀྱིས་ཕོ་བའི་མེ་དྲོད་ལ་་
གནོད་ཅིང་། མ་ཞུ་བ་སོགས་ཀྱི་ཉེས་པ་འཕེལ་བར་གྱུར་པས་ན་དུས་དེར་མེ་
དྲོད་སྐྱེད་བྱེད་ཟས་སྐོམ་དང་སྤྱོད་ལམ་གྱི་རིགས་བསྟེན་པར་བྱ་ཞིང༌་། ལྷག་
- 164 -



པར་དུ་རོ་མངར་བ་དང་། སྐྱུར་བ། ལན་ཚྭ་བ་གསུམ་དང་། ནུས་པ་ཡང་
ཞིང་དྲོ་ལ་སྣུམ་པའི་རིགས་བཟའ་བ་སྟེ། དཔེར་ན་སྐམ་སའི་འབྲུ་རྙིང་གི་ཟན་
ཆང་ངམ་སྦྲང་ཆང་དང་། ཤ་ཁུ། ཞུན་མར་སོགས་ཟས་སྐོམ་རིགས་བསྟེན་
པ་དང་། གནས་ཁང་ཡང་སྟེང་སོགས་སུ་བརླན་གཤེར་བསིལ་བའི་རེག་བྱ་
དང་བྲལ་ཏེ་དྲོ་ཞིང་སྐམ་པའི་སར་གནས་པར་བྱ་དགོས་པ་ཡིན་ནོ། ། ཞེས་་
པའོ། །
དྲུག་པ་སྟོན་དུས་ཀྱི་སྤྱོད་པ་ནི། དབྱར་དུས་ཆར་རླུང་གི་ནུས་པ་བསིལ་
ཞིང་། འཕྲལ་དུ་ལུས་ལ་ཉི་ཟེར་གྱིས་གདུངས་པས་མཁྲིས་པ་གསོག་པ་དེས་ནི་
ཆར་དུས་སུ་བསག་པའི་མཁྲིས་པ་སྟོན་ཀའི་དུས་ན་ལྡང་བ་ཡིན་ལ། དེ་བསལ་
བར་བྱ་བའི་ཕྱིར་དུས་དེའི་སྐབས་སུ་རོ་མངར་བ་དང༌། ཁ་བ་བསྐ་བའི་རོ་
དང་ལྡན་པའི་ཟས་སྐོམ་གྱི་རིགས་བཟའ་བ་དང༌། ག་བུར་དང༌། ཙན་དན་
དཀར་བོ། ཨུ་ཤིར་སྟེ་བུ་ཤེལ་རྩེའི་དྲི་དང་ལྡན་པའི་གོས་བགོ་བ་དང་། ཁང་
བ་ཡང་སྨན་བཟང་བོའི་སྤོས་ཆུས་ཆག་ཆག་བཏབ་པའི་གནས་སུ་འདུག་པར་བྱ་
དགོས་པ་ཡིན་ནོ། །ཞེས་པའོ། ། །
གསུམ་པ་མཇུག་བསྡུ་བ་ནི། ཇི་ལྟར་བཤད་པའི་ནམ་ཟླ་དུས་དྲུག་གི་
སྤྱོད་ལམ་དེ་དག་ཐམས་ཅད་མདོར་ཧྲིལ་གྱིས་བསྡུས་ཏེ་བཤད་ན། ཟས་སྐོམ་
དང་སྤྱོད་ལམ་གང་ཡང་དབྱར་གྱི་དུས་སུ་ནུས་པ་དྲོ་བའི་རིགས་དང་། དཔྱིད་
ཀའི་དུས་སུ་ནུས་པ་རྩུབ་པ་དང་། སོས་ཀ་དང་སྟོན་ག་གཉིས་ཀྱི་དུས་སུ་ནུས་
པ་བསིལ་བའི་རིགས་ཁོ་ན་བསྟེན་པར་བྱ་ཞིང་། རོའི་དབང་དུ་བྱས་ན་དབྱར་
དགུན་གཉིས་ཀྱི་དུས་སུ་དང་བོའི་རོ་མངར་བ་དང་སྐྱུར་བ་ལན་ཚྭ་བ་གསུམ་
དང༌། དཔྱིད་ཀའི་དུས་སུ་ཐ་མའི་རོ་ཁ་བ་ཚ་བ་བསྐ་བ་གསུམ་དང༌། སོས་
-- 1 65 -



ཀའི་དུས་སུ་རོ་མངར་བ་དང། སྟོན་གའི་དུས་སུ་རོ་མངར་བ་ཁ་བ་བསྐ་བ་
གསུམ་བཅས་སོ་སོར་བསྟེན་དགོས་པ་དང༌། དེ་བཞིན་སྟོན་དུས་སུ་མཁྲིས་པ་
སེལ་བའི་སླད་དུ་བཤལ་གཏོང་བ་དང་། དཔྱིད་དུས་སུ་བད་ཀན་སེལ་བའི་
སླད་དུ་སྐྱུགས་གཏོང་བ་དང་། དབྱར་དུས་སུ་རླུང་སེལ་བའི་སླད་དུ་འཇམ་རྩི་
གཏོང་བ་བཅས་སོ་སོར་བསྔགས་པ་ཡིན་ལ། དེ་དག་ནི་ནམ་ཟླ་དུས་དྲུག་སོ་
སོའི་དུས་དང་བསྟུན་ནས་བྱ་དགོས་ལ། དེ་ལ་སོགས་པའི་ཞི་སྦྱངས་ཀྱི་སྨན་
དཔྱད་བྱས་པ་གལ་ཏེ་དམན་ལྷག་ལོག་ནས་ནད་གསར་དུ་སྐྱེས་པ་དེའི་ཚེ་དེ་
ནའང་ཉིད་དང་འཚམ་པའི་སྨན་དཔྱད་ཟས་དང་སྤྱོད་པ་རིག་པས་དཔྱད་པར་
བྱ་དགོས་པ་ཡིན་ནོ། །ཞེས་པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
དུས་སུ་སྤྱད་པའི་སྤྱོད་ལམ་བསྟན་པའི་ལེའུ་སྟེ་བཅུ་བཞི་བ་རྫོགས་སོ། །ཞེས་
པའོ། །
གནས་སྐབས་ཀྱི་སྤྱོད་ལམ།
ས་བཅད་གསུམ་པ་གནས་སྐབས་ཀྱི་སྤྱོད་ལམ་ བཤད་ པ་ལ་གསུམ་སྟེ།
ཉན་པར་གདམས་ ཤིང་ མདོར་བསྟན་ པ་ དང༌། རྒྱས་པར་བཤད་ པ་ དང་།
ལེའུའི་མཚན་བསྟན་པའོ། །
དང་བོ་ནི། དུས་སྤྱོད་བཤད་ཟིན་པའི་རྗེས་ཐོག་དེ་ནས་ཡང་དྲང་སྲོང་
རིག་པའི་ཡེ་ཤེས་ཀྱིས་ཚིག་འདི་སྐད་ཅེས་གསུངས་སོ། །ཀྱེ་ཞེས་བོས་ནས་དྲང་
སྲོང་ཆེན་པོ་ཡིད་ལས་སྐྱེས་འཁོར་དང་བཅས་པས་ལེགས་པར་ཉོན་ལ་ཡིད་ལ་
- 166 -



ཟུངས་ཤིག་ཅེས་གདམས་ནས་བྱ་བ་སྤྱོད་ལམ་གྱི་གནས་ལས་གསུམ་པ་གནས་
སྐབས་ཀྱི་སྤྱོད་ལམ་ནི་འདི་ལྟར་ཏེ་ཞེས་པའོ། ། །
གཉིས་པ་རྒྱས་པར་བཤད་པ་ལ་གསུམ་སྟེ། བསླབ་བྱ་སྤྱིར་བསྟན་པ་
དང་། ཉེས་དམིགས་བྱེ་བྲག་ཏུ་བཤད་པ་དང་། མཇུག་བསྡུ་བའོ། །
དང་བོ་ནི། ཚེ་རིང་ཞིང་ནད་མེད་པར་བདེ་བར་གནས་པར་འདོད་པ་
རྣམས་ཀྱི་དུས་དང་གནས་སྐབས་ཐམས་ ཅད་དུ་བཀྲེས་པ་དང༌། སྐོམ་པ།
སྐྱུགས་པ། གཡལ་བ། སྦྲིད་པ། དབུགས། གཉིད། ལུད་པ། མཆིལ་
མ། བཤང་བ། འཕྱེན། གཅིན། ཁུ་བ་བཅས་འབྱུང་ལ་ ཁད་དམ་་་
འབྱུང་བ་ལ་མངོན་དུ་ཕྱོགས་པའི་ཤུགས་དེ་དག་བགག་པར་མི་བྱ་བར་ནམ་ཡང་
འབྱུང་བ་དེ་དུས་སུ་བཏང་བར་བྱ་དགོས་པ་ཡིན་ནོ། །ཞེས་པའོ། །
གཉིས་ པ་ ཉེས་ དམིགས་ བྱེ་བྲག་ ཏུ་ བཤད་ པ་ ལ་ བཅུ་ གསུམ་ ཡོད་ དེ།
དང་བོ་ནི། ལྟོ་བ་ཤིན་ཏུ་ལྟོགས་པའམ་བཀྲེས་པར་གྱུར་ཀྱང་ཟས་སྐོམ་མི་
བཟའ་བར་བཀག་པར་མི་བྱ་ཞིང་། དེ་ལྟར་བཀག་པར་གྱུར་ན་དེས་ལུས་ཞིག་
ཅིང་ཉམས་སྟོབས་ཆུང་དུ་འགྲོ་བ་དང་། སླར་ཟས་བཟའ་བར་བརྩམས་ན་
ཡང་ཡི་ག་འཆུས་པ་ལྟ་བུར་གྱུར་ནས་ཟས་བཟའ་མི་ཐུབ་ཅིང་མིད་དཀའ་བ་
དང་། མགོ་བོ་འཁོར་ཞིང་འགྱེལ་བུབ་བྱེད་པ་སོགས་ཀྱི་ནད་འབྱུང་བ་ཡིན་
ཞིང་། གལ་ཏེ་དེ་ལྟ་བུའི་ཉེས་པ་བྱུང་ན་དེར་འབྲས་ཐུག་དང་། ཡོས་བྲལ་
བཙོས་ཟན། ཞུན་མར། ཤ་ཁུ་སོགས་ནུས་པ་ཡང་ཞིང་སྣུམ་པར་དྲོད་ཆེ་ལ་
འཇུ་སླ་བའི་ཟས་སྐོམ་གྱི་རིགས་ཐུན་ཆུང་ངུ་ནས་རིམ་གྱིས་ཆ་བསྐྱེད་དེ་བཏང་
བས་སེལ་ཞིང་འཚོ་བར་འགྱུར་བ་ཡིན་ནོ། །ཞེས་པའོ། །
གཉིས་པ་སྐོམ་བཤད་པ་ནི། སྐོམ་པར་གྱུར་ཀྱང་བཀག་པ་ནི་ཁ་ཤིན་ཏུ་
= 167 -



སྐོམ་པར་གྱུར་ཀྱང་བཏུང་བ་མ་བསྟེན་པར་བཀག་པར་མི་བྱ་ཞིང་། དེ་ལྟར་
བཀག་དྲགས་ན་དེས་ཁ་སྐམ་ཞིང་མགོ་བོ་འཁོར་ལ། སྙིང་ལ་རླུང་སོགས་ཀྱི་
ནད་ཕོག་ནས་མྱོས་ཏེ་སེམས་འཕྱོ་ཞིང་དྲན་པ་ཉམས་པར་འགྱུར་ལ། གལ་ཏེ་
དེ་ལྟར་བྱུང་ན་དེ་སེལ་བའི་ཕྱིར་མགོ་བོ་དང་། གདོང་ལ་ཆུ་བསིལ་གཏོར་བ་
དང༌། བསིལ་སར་སྡོད་པ། སིངས་པོ་དང་དར་བ་སོགས་བཏུང་བ་དང་།
བསིལ་བའི་རིགས་འཐུང་བ་བཅས་མདོར་ན་བསིལ་བའི་ཆོ་ག་བྱས་ན་ཕན་པ་
ཡིན་ནོ། །ཞེས་པའོ། །
གསུམ་པ་སྐྱུགས་བཀག་པ་ནི། སྐྱུགས་པ་ཡོད་པའི་ཚེ་བཀག་ཅིང་ད་
དུང་དྲག་ཏུ་གནོན་ཏེ་བཀག་པར་མི་བྱ་ཞིང་། དེ་ལྟར་བཀག་ན་དེའི་རྐྱེན་
གྱིས་ཟས་སྐོམ་དང་དང་ག་འགགས་ཤིང་། དབུགས་མི་བདེ་བ་དང་། སྐྱ་
རྦབ། མེ་དཔལ། གཡན་པ། འབྲས་ནད། མཛེ་ནད། མིག་ནད།
ལུད་པ་འཕེལ་བའི་ནད་དང༌། རིམས་ནད་ སོགས་ འབྱུང་བར་འགྱུར་ལ།
གལ་ཏེ་དེ་ལྟར་བྱུང་ན་དེ་བསལ་བའི་ཕྱིར་ཟས་མི་བཟའ་བ་སྨྱུང་བར་གནས་པ་
དང༌། ཙན་དན་དང་ཨ་ག་རུ་སོགས་ཀྱི་དུད་པ་རྣོན་པོ་སྣར་ཇུབ་ཅིང་དེ་དང་
འདྲ་བའི་སྨན་གྱི་ཁུ་བས་ཁ་བཀང་སྟེ་སླར་ཕྱིར་དབོ་བར་བྱའོ། །ཞེས་པའོ། །
བཞི་བ་སྦྲིད་པ་བཀག་པ་ནི། སྦྲིད་པ་འབྱུང་བའི་འཕྲོ་ལའང་ད་དུང་
བྱུང་ན་བཀག་པར་མི་བྱ་ཞིང་། དེ་ལྟར་བཀག་ན་དེས་མིག་ལ་སོགས་པའི་
དབང་བོ་རྣམས་ཀྱིས་མི་ཚོར་བ་དང་། མིག་མི་གསལ་བ་དང་། མགོ་བོ་ན་
ཞིང་གཉའ་བ་རེངས་ནས་ཕན་ཚུན་བཅའ་གཅུ་མི་ཤེས་པ་དང་། ཁ་ཡོ་བ་
དང་། འགྲམ་ཆག་ཅེས་རླུང་ནད་དུ་གྱུར་པའི་ནད་འབྱུང་ཞིང༌། དེ་ལྟ་བུའི་
ནད་བསལ་བའི་ཕྱིར་དུ་དེ་ལ་དུད་པ་རྣོན་པོ་དང་སྣ་སྨན་གཏོང་བ་དང༌། ཉི་
- 1 68 -



མའི་འོད་ལ་ཅུང་ཟད་བལྟ་བ་སོགས་སྦྲིད་པ་མི་འབྱུང་བའི་ཆོ་ག་དགོས་པ་ཡིན་
ནོ། །ཞེས་པའོ། །
ལྔ་བ་གཡལ་བ་བཀག་པ་ནི། གཡལ་འབྱུང་བ་བཀག་པར་མི་བྱ་ཞིང་།དེ་
བཀག་པར་གྱུར་ན་གོང་དུ་སྦྲིད་པ་བཀག་པའི་ཉེས་པ་དང་འདྲ་བ་ཡིན་པའི་
གོང་ལྟར་བཅོས་ལ། ལྷག་པར་དུ་རླུང་འཇོམས་པར་བྱེད་པའི་ཟས་སྨན་གྱིས་
ཕན་པ་ཡིན་ནོ། །ཞེས་པའོ། །
དྲུག་པ་དབུགས་བཀག་པ་ནི། ངལ་ཞིང་དུབ་པར་གྱུར་པའི་དབུགས་
ཀྱི་རྒྱུ་བ་ཐུབ་ཐོབ་པོ་བཀག་པར་མི་བྱ་ཞིང་། དེ་བཀག་ན་དེས་རླུང་ལས་གྱུར་
བའི་སྐྲན་དང་སྙིང་ནད་འབྱུང་ལ། སེམས་མྱོས་པ་ལྟ་བུ་དྲན་པ་མི་གསལ་ཞིང་
འབོག་པར་འབྱུང་ལ། དེ་བསལ་པར་ངལ་གསོ་ཞིང་། རླུང་སེལ་བའི་ཟས་
སྨན་བཅས་ཀྱིས་གསོ་ན་ཕན་པ་ཡིན་ནོ། །ཞེས་པའོ། །
བདུན་པ་གཉིད་བཀག་པ་ནི། མཚན་མོའི་དུས་ཀྱི་ཚེ་གཉིད་བཀག་
པར་མི་བྱ་ཞིང་། དེ་ལྟར་བཀག་ན་གཡལ་མང་དུ་འབྱུང་བ་དང་། ལུས་
སྙོམས་མགོ་བོ་ལྕི་ཞིང་མིག་འགྲིབ་ནས་གཟུགས་གསལ་བ་མི་མཐོང་བ། མེ་
དྲོད་ཆ་ཡང་ཞན་དུ་ཕྱིན་ནས་ཁ་ཟས་མི་འཇུ་བ་སོགས་ཀྱི་ནད་འབྱུང་ལ། དེ་
ལྟ་བུའི་ནད་བྱུང་ན་དེ་ལ་ལུག་ཤའི་ཁུ་བ་དང་། ཆང་གསར་འཇམ་བཏུང་ཞིང་
ལུས་ལ་བསྐུ་མཉེ་བྱ། གཉིད་རན་པར་ལོག་པ་བཅས་ཀྱིས་ཕན་ནོ། ། ཞེས་
པའོ། །
བརྒྱད་པ་ལུད་པ་བཀག་པ་ནི། ལུད་པ་མང་དུ་ལུ་བ་དེ་བཀག་པར་མི་
བྱ་ཞིང་། དེ་བཀག་པར་གྱུར་ན་དེའི་ལུད་པ་མང་དུ་འཕེལ་ཞིང་དབུགས་མི་
བདེ་བ་དང་། ལུས་ཀྱི་ཤ་སྐམ་ལ། སྐྱིགས་བུའི་ནད་དང་སྙིང་ནད་དང་ཡི་ག་
- 169 -



འཆུས་པའི་ནད་འབྱུང་ཞིང༌། དེ་ལྟར་བྱུང་ན་ལུད་པ་བསལ་བའི་ཆོ་ག་བཅའ་
སྒ་དང་པི་པི་ལིང་བུ་རམ་དང་སྦྱར་བའི་ལྡེ་གུ་སོགས་བཏུང་བར་བྱའོ། །ཞེས་
པའོ། །
དགུ་བ་མཆི་མ་བཀག་པ་ནི། མིག་ལས་བྱུང་བའི་མཆི་མ་ཡོང་འཕྲོ་
བཀག་པར་མི་བྱ་ཞིང་། དེ་བཀག་པར་གྱུར་ན་དེས་སྙིང་ཁམས་ལ་ནད་འབྱུང་
བ་དང༌། མགོ་བོ་ན་བ། སྣ་ཆུ་མང་དུ་འཛག་པ། མགོ་བོ་འཁོར་བ། ཡི་
ག་འཆུས་པའི་ཟས་མི་འདོད་པ་སོགས་ཀྱི་ནད་འབྱུང་ལ། དེ་ལྟ་བུའི་ནད་ལ་
ཆང་ཅུང་ཟད་རེ་འཐུང་བ་དང་། གཉིད་ལོག་པ་དང༌། ཡིད་དགའ་བའི་
གཏམ་སྙན་སྨྲ་བ་བཅས་ཀྱིས་ཕན་ནོ། །ཞེས་པའོ། །
བཅུ་བ་འཕྱེན་བཀག་པ་ནི། འཕྱེན་ཡོང་འཕྲོ་བཀག་པར་མི་བྱ་ཞིང་།
དེ་བཀག་ན་དེས་རྟག་པའམ་བཤང་པ་ནང་དུ་སྐམ་པར་འགྱུར་ཏེ་འཕྱེན་ནམ་
འོག་རླུང་དང་བཤང་བ་གཉིས་ཀ་འགགས་ནས་ཕྱིར་མི་འབྱུང་བ་སྐྲུན་ལྟར་་
འདྲིལ་བ་དང་། ལྟོ་བ་སྦོ་ཤིང་གཟེར་ལ་མིག་རྟུལ་བའམ་མིག་མི་གསལ་བས་
གཟུགས་མི་མཐོང་བ་དང་། ཕོ་བའི་དྲོད་ཆུང་དུ་འགྲོ་ཞིང་སྙིང་གི་ནད་ཀྱང་
སྐྱེད་པར་འགྱུར་པ་ཡིན་ནོ། །ཞེས་པའོ། །
བཅུ་གཅིག་པ་བཤང་བ་བཀག་པ་ནི། བཤང་བ་བབས་པའི་འཕྲོ་་་་
བཀག་པར་མི་བྱ་ཞིང་། དེ་བཀག་པར་གྱུར་ན་དེ་ཉིད་གྱེན་དུ་ལོག་ནས་ཁ་རུ་
མི་གཙང་བ་དངོས་སུ་འབྱུང་བ་དང་། ཀླད་པ་ན་ཞིང་རྐང་ལག་གི་ཞྭ་རྣམས་
འགྱུར་བ་དང༌། ཆམ་པའི་ནད་རྣམས་ཀྱང་འབྱུང་བར་འགྱུར་རོ། །ཞེས་་
པའོ། །
བཅུ་གཉིས་པ་གཅིན་བཀག་པ་ནི། གཅིན་གཏོང་འཕྲོ་བཀག་པར་གྱུར་
- 170 -



ན་དེས་སྣང་བའི་རྗེ་སྐྲན་སོགས་རྡེའུ་ནད་དང་། ཆུ་སོའི་ནད། ཕོ་མཚན་གྱི་
ནད། དཀུའམ་བརླ་ནང་གི་ནད་འབྱུང་བ་དང་། དེར་མ་ཟད་སྔར་བཤང་
འཕྱེན་བཀག་ནད་རྣམས་ཀྱང་འབྱུང་བ་ཡིན་ལ། དེ་རྣམས་བསལ་བའི་སྨན་
འཇམ་པོའི་རེང་བུའམ་འཇམ་རྩི་མས་ནས་བཏང་ཞིང་ལུས་ཆུ་ཚན་ནམ་བདུད་
རྩི་ལྔའི་ལུམས་ཀྱིས་བཅིང་བ་དང་། བསྐུ་བྱུག་དང་དུགས་དང་སྨན་མར་་
སོགས་བསྟེན་པར་བྱ་དགོས་པའོ་ཞེས་པའོ། །
བཅུ་གསུམ་པ་ཁུ་བ་བཀག་པ་ནི། ཁུ་བ་འཕེལ་བ་བཀག་པར་གྱུར་ན།
དེས་ཁུ་བ་དེ་ཉིད་འཛག་ཅིང་ཕོ་མཚན་ན་བ་དང༌། དྲི་ཆུ་འགགས་ཤིང་ཆུ་
ལམ་བུ་ག་རྣམས་ལས་ཁུ་བ་བྱུང་བའི་རྡེའུའི་ནད་འཕེལ་བ་དང༌། དེ་ལྟ་བུ་དེ་
ལ་མས་ནས་བཏང་བ་དང༌། ལུས་བཅིང་བ་བུད་མེད་ལ་སྤྱད་པར་བྱེད་པ་
དང༌། ཏིལ་མར་དང༌། འབྲུ་མར་འོ་མ། ཁྱིམ་བྱའི་ཤ་དང་། ཆང་་
སོགས་ཁུ་བ་གསོ་བའི་རིགས་བསྟེན་ཅིང་སྤྱད་པར་བྱའོ། །ཞེས་པའོ། །
གསུམ་པ་མཇུག་བསྡུ་བ་ལ་གསུམ་སྟེ། ཤུགས་བཀག་པའི་ཉེས་པ་སེལ་
བའི་དགོས་དོན་དང་། ནད་རིགས་སྦྱང་བའི་དུས་དང༌། ཉམས་ལྡན་གྱི་
གདམས་པའོ། །
དང་བོ་ནི། དེ་ལྟར་བཤད་པའི་བཀྲེས་སྐོམ་སོགས་བཅུ་གསུམ་པོ་དེ་
རྣམས་ཀྱིས་ཤུགས་ནི་ཉེ་བར་བཀག་པ་དང་། ཡང་ན་མི་འབྱུང་བཞིན་དུ་ནན་
གྱིས་བཙིར་བ་གཉིས་གང་གིས་དངོས་སུ་བསྟན་པའི་ནད་རིགས་སྨོས་ཅི་དགོས།
ད་དུང་ནད་གཞན་གྱི་རིགས་ཀུན་ཀྱང་རྐྱེན་དེ་དག་གིས་འབྱུང་བར་མ་ཟད།
ལྷག་པར་འཕྲལ་དུ་ཡང་རླུང་འཁྲུགས་པར་འགྱུར་བ་དེའི་ཕྱིར་སྔ་སོར་རླུང་དེ་
ཉིད་ཞི་བར་བྱ་བའི་གཉེན་པོ་བསྟེན་ཅིང་། དེ་དང་ལྷན་ཅིག་ཏུ་ཤུགས་བཀག་
- 171
ས་



པའམ་བཙིར་བ་ལས་སྐྱེད་པའི་ནད་དེ་ཞི་བར་བྱེད་པའི་ཟས་སྤྱོད་སྨན་སྐོམ་དང་
བཅས་པ་སྦྱར་བར་བྱ་དགོས་པའོ། །ཞེས་པའོ། ། །
གཉིས་པ་སྦྱང་བའི་དུས་ནི། དེ་ལྟར་ཉེས་པ་གསུམ་ལ་སོགས་པའི་ནད་
རིགས་གང་ཡང་སྨྱུང་བར་གནས་པ་དང་། ཟས་སྤྱོད་སྨན་དང་བཅས་པའི་ཞི་
བྱེད་ཀྱི་སྦྱོར་བ་ཇི་སྙེད་པ་རྣམས་རྒྱུན་རིང་བོའི་བར་དུ་བསྟེན་ཅིང་བཞུ་བར་
བྱས་ན་རེ་ཞིག་ནད་ཞི་བར་བྱས་ཀྱང་། ད་དུང་ནད་ཀྱི་རོ་མ་ལྟ་བུ་དེ་རྐྱེན་ཅུང་
ཟད་ཀྱིས་ལྡང་བར་འགྱུར་སྲིད་ཅིང་། དེས་ན་ནད་གང་ཐོག་མ་ཉིད་ནས་སྦྱང་
བའི་ཆོ་ག་རྣམས་ཀྱིས་དག་པར་བྱས་པས་སླར་ནད་དེ་ཉིད་ཕྱིར་མི་ལྡོག་པ་ཡིན་
པས་ན། དེའི་ཕྱིར་དགུན་སྟོད་དང་དགུན་སྨད་ཀྱི་དུས་སུ་བསགས་པའི་བད་
ཀན་གྱི་ནད་དེ་དཔྱིད་དུས་ཉི་འོད་ཀྱིས་དྲོས་ནས་ལྡང་བའི་སྐབས་སུ་སྐྱུགས་ཀྱི་
རིགས་གཏོང་བར་བྱས་ནས་སྦྱང་བ་དང༌། དེ་བཞིན་དུ་སོས་ཀའི་དུས་སུ་
བསགས་པའི་རླུང་ནད་དེ་དབྱར་དུས་ཆར་རླུང་གི་གྲང་བ་བསྐྱེད་ནས་ལྡང་བའི་
སྐབས་སུ་འཇམ་རྩིའི་རིགས་བསྟེན་ནས་སྦྱང་བ། དབྱར་དུས་སུ་བསགས་
པའི་མཁྲིས་ནད་དེ་སྟོན་དུས་སྣུམ་བཅུད་དྲོ་བའི་རང་བཞིན་གྱིས་ལྡང་བའི་་
སྐབས་སུ་བཤལ་གྱི་རིགས་གཏོང་ཞིང་སྦྱང་བ་བཅས་དེ་ལྟར་ནད་སོ་སོའི་ལྡང་
བའི་དུས་ཚིགས་རྣམས་ལེགས་པར་སྦྱངས་པས་ནད་རོ་རྩ་བ་ནས་ཐོན་ཏེ་ནད་
མེད་པར་འགྱུར་བ་ཡིན་ནོ། །ཞེས་པའོ། །
གསུམ་པ་ཉམས་ལྡན་གྱི་གདམས་པ་ནི། ཇི་སྐད་བསྟན་པ་ལྟར་དུས་
རྟག་ཏུ་ནད་མི་སྐྱེ་ཞིང་ལུས་ཁམས་ཀྱི་སྟོབས་ལ་ཕན་པའི་ཟས་སྤྱོད་འཆད་ཟིན་
པ་དང༌། འཆད་འགྱུར་གྱི་ཚུལ་དེ་རྣམས་ལ་ལེགས་པར་བརྟགས་ཤིང་། རྒྱུ་
འདི་ལས་འབྲས་བུ་འདི་འབྱུང་གི་ལེགས་ཉེས་ཇི་བཞིན་ཤེས་པར་བྱས་ནས་ཕན་
- 172 ཡ



པ་བསྟེན་ཅིང་གནོད་པ་བསྲུང་བར་བྱ་ལ། གལ་ཏེ་རང་གི་བློས་དེ་ལྟར་བརྟག་
པར་མ་ནུས་ན། གསོ་བ་རིག་པའི་ཚུལ་མ་ལུས་པ་ཁོང་དུ་ཆུད་ཅིང་མཁས་
པའི་ཉམས་དང་ལྡན་པའི་སྐྱེས་བུ་དག་གི་རྗེས་སུ་འབྲངས་ནས་དེས་ཇི་ལྟར་
བསྟན་པ་བཞིན་བྱེད་པའི་སྐྱེ་བོ་དེ་དག་ལ་ནི་འཕྲལ་དུ་གློ་བུར་གྱི་ནད་ཅི་ཡང་མི་
འབྱུང་ཞིང་ལུས་ཁམས་ཀྱི་སྟོབས་རྒྱས་པར་བྱེད་དོ། །དེ་བས་ན་ནད་ཀྱི་རིགས་
ཀུན་མི་སྐྱེ་བར་བྱ་བའི་ཕྱིར་དང༌། གལ་ཏེ་སྐྱེས་པ་ན་འཕྲལ་དུ་ཞི་བར་བྱ་བའི་
ཕྱིར་དུས་གང་དུའང་གནས་སྐབས་ཀྱི་སྤྱོད་ལམ་འདི་ཉིད་མཆོག་ཏུ་བསྔགས་པ་
ཡིན་ནོ། །ཞེས་པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
གནས་ སྐབས་ཀྱི་སྤྱོད་ལམ་བསྟན་པའི་ལེའུ་སྟེ་བཅོ་ལྔ་བ་རྫོགས་སོ། ། ཞེས་་་
པའོ། །
- 173 --



འཚོ་བ་ཟས་ཀྱི་གནས།
ཟས་ཀྱི་ཚུལ་ཤེས་པ།
གཉིས་པ་འཚོ་བ་ཟས་ཀྱི་གནས་བཤད་པ་ལ་གཉིས་ཏེ། ཇི་ལྟར་ཞུས་
པའི་ཚུལ་དང་། ལན་དངོས་བཤད་པའོ། །
དང་བོ་ནི། བྱ་བ་སྤྱོད་ལམ་གྱི་གནས་བཤད་ཟིན་པའི་རྗེས་ཐོག་དེ་ནས་
ཡང་དྲང་སྲོང་ཡིད་ལས་སྐྱེས་ཀྱིས་འདི་སྐད་ཅེས་ཞུས་སོ། །དེ་ཡང་ཀྱེ་ཞེས་བོས་
ནས་དྲང་སྲོང་ཆེན་པོ་རིག་པའི་ཡེ་ཤེས་ལགས། འཚོ་བ་ཟས་ཀྱི་གནས་ལ་
བདག་ཅག་རྣམས་ཀྱིས་ཚུལ་ཇི་ལྟར་བསླབ་པར་བགྱི་ཞེས་འདྲི་ན་འཚོ་མཛད་
སྨན་པའི་རྒྱལ་བོ་ཁྱེད་ཀྱིས་བདག་ཅག་རྣམས་ལ་བཤད་དུ་གསོལ་ཞེས་ཞུས་
པའོ། ། །
གཉིས་པ་ལན་དངོས་བཤད་པ་ལ་གཉིས་ཏེ། རྒྱུ་མཚན་དང་བཅས་
པས་མདོར་བསྟན་པ་དང་། རྒྱུ་མཚན་དེ་དང་ལྡན་པའི་དོན་བཤད་པའོ། །
དང་བོ་ནི། སྟོན་པ་དྲང་སྲོང་རིག་པའི་ཡེ་ཤེས་ཀྱིས་གསུངས་པ་ནི་འདི་
ལྟར། ཀྱི་དྲང་སྲོང་ཆེན་པོ་ཡིད་ལས་སྐྱེས་འཁོར་དང་བཅས་པས་ཉོན་ཅིག་
ཅེས་གདམས་ནས། ནད་ལ་གསོ་བར་བྱེད་པའི་གཉེན་པོ་སྤྱོད་ལམ་སོགས་
བཞི་ཡོད་པའི་གཉིས་པ་འཚོ་བ་ཟས་ཀྱི་གནས་ལ་སློབ་པར་འདོད་པ་རྣམས་ཀྱིས་
ནི་འདི་ལྟར་ཤེས་དགོས་ཏེ། དེ་ཡང་ཟས་སྐོམ་གྱི་ཕན་གནོད་ལེགས་པར་་
བརྟག་ཅིང་ལོངས་སྤྱད་ན་ལུས་དང་སྲོག་ཡུན་རིང་དུ་འཚོ་ཞིང་། བབ་ཆོལ་དུ་
ལོངས་སྤྱད་ན་དམན་ལྷག་ལོག་པ་གང་རུང་དུ་གྱུར་ནས་ནད་བསྐྱེད་དེ་འཕྲལ་དུ་
- 174 -



ལུས་སྲོག་འཇོམས་པར་འགྱུར་བས་ན། བདེ་འདོད་རྣམས་ཀྱིས་ཟས་སྐོམ་གྱི་
སྦྱོར་བ་ལ་མཁས་པ་གཅེས་པར་འཛིན་དགོས་པས། དེ་ཡང་འདི་ལ་སྤྱི་སྡོམས་
ནི། ཟས་ཀྱི་ཚུལ་ཤེས་པར་བྱ་བ་དང་། ཟས་ཉེ་བར་བསྡམ་པ་དང༌། ཟས་
ཚོད་རན་པར་བཟའ་བ་གསུམ་གྱི་སྒོ་ནས་ཤེས་པར་བྱའོ། །ཞེས་པའོ། །
གཉིས་པ་རྒྱུ་མཚན་དེ་དང་ལྡན་པའི་དོན་བཤད་པ་ལ་གསུམ་སྟེ། ཁ་
ཟས་ཀྱི་ཚུལ་ཤེས་པར་བྱ་བ་དང་། དེ་ཤེས་ནས་མི་མཐུན་པ་སྤང་བ་དང་།
འཕྲོད་ཟས་བསྟེན་པའི་ཚུལ་བཤད་པའོ། །
དང་བོ་ལ་གསུམ་སྟེ། མདོར་བསྟན་པ་དང༌། རྒྱས་པར་བཤད་པ་
དང༌། ལེའུའི་མཚན་བསྟན་པའོ། །
ྋ དང་བོ་ནི། དང་བོ་ཟས་ཀྱི་ཚུལ་ཤེས་པར་བྱ་བ་དང༌། སྐོམ་གྱི་ཚུལ་
ཤེས་པར་བྱ་བ་གཉིས་ལས། དང་པོ་ཟས་ཀྱི་ཚུལ་ཤེས་པར་བྱ་བ་ལའང་འབྲུ་
དང༌། ཤ་དང༌། སྣུམ་དང་། སྔོ་ངད་དང་། གཡོས་སུ་སྦྱོར་བ་སྟེ་རྣམ་
པ་ལྔ་ཡོད་ལ། དང་བོ་འབྲུའི་ཚུལ་ཤེས་བར་བྱ་བ་ལ་གཉིས་ཏེ། གྲ་མ་ཅན་
གྱི་རིགས་དང་། གང་བུ་ཅན་གྱི་རིགས་སོ། །ཞེས་པའོ། །
གཉིས་ པ་ རྒྱས་ པར་ བཤད་ པ་ ལ་ གཉིས་ ཏེ། ཟས་ བཤད་ པ་ དང་།
སྐོམ་བཤད་པའོ། །
དང་ བོ་ ལ་ ལྔ་ སྟེ། འབྲུར་ གཏོགས་ པ་ དང་། ཤའི་ རིགས་ དང་།
སྣུམ་པའི་རིགས་དང༌། སྔོ་ངད་དང༌། གཡོས་སྦྱོར་བཤད་པའོ། །
དང་བོ་འབྲུའི་སྡེ་བཤད་པ་ལ་གསུམ་སྟེ། གྲ་མ་ཅན་དང་། གང་བུ་ཅན་
དང༌། དེ་གཉིས་ཀྱི་དོན་བསྡུ་བའོ། ། །
དང་བོ་ལ་སྤྱིར་བཤད་པ་དང༌། དམིགས་བསལ་དུ་བཤད་པ་གཉིས་
- 175 -



ལས། དང་བོ་སྤྱིར་བཤད་པ་ནི། ཟས་ཀྱི་ཚུལ་ཤེས་པར་བྱ་བ་དེ་ལ་གྲོ་མ་
ཅན་གྱི་འབྲས་བུའི་སྡེ་ལ་ཉེ་བར་བསྡུ་ན། འབྲས་དང་། ཁྲེ་དང་། ཁྲ་མ་
དང་། གྲོ་དང༌། ནས་དང་། སོ་བ་དང་། སྲེ་ད་ལ་སོགས་པའི་སྒོ་ནས་
རང་རང་གི་བྱེ་བྲག་སོ་སོར་དང་བཅས་པ་ཀུན་ཀྱང་རགས་པའི་དབང་དུ་བྱས་
ན་རོ་དང་ཞུ་རྗེས་གཉིས་ཀ་མངར་ཞིང་ནུས་པས་རོ་ཙ་བ་དང་། རླུང་་་་་་
འཇོམས་པ་དང༌། ལུས་སྟོབས་དང་བད་ཀན་དག་ཀྱང་ཉེ་བར་བསྐྱེད་པར་
བྱེད་པ་ཡིན་ནོ། །ཞེས་པའོ། །
གཉིས་པ་དམིགས་བསལ་དུ་བཤད་པ་ནི། གྲ་མ་ཅན་དེ་ལ་བྱེ་བྲག་དུ་
འབྲས་དཀར་བོ་དེ་ནི་སྣུམ་འཇམ་བསིལ་ལ་ཡང་བའི་ནུས་པ་དང་ལྡན་པས་ཉེས་
པ་གསུམ་ག་སེལ་ཞིང་རོ་ཙ་བ་དང་འཁྲུ་སྐྱུགས་གཅོད་པར་བྱེད་པ་དང་། ཁྲེ་
ནི་ལྕི་བསིལ་དང་ལྡན་པའི་རྨ་བརྟས་པར་བྱེད་ཅིང་རུས་པ་ཆག་གྲུམས་ལ་སོགས་
པ་སྦྱོར་བར་བྱེད་པ་དང་། ཁྲ་མ་བསིལ་ཡང་རྩུབ་ཅིང་ཡི་གར་འཕྲོད་པ་དང་།
གྲོ་ནི་ལྕི་བསིལ་དང་ལྡན་པས་ལུས་འཚོ་བར་བྱེད་ཅིང་རླུང་མཁྲིས་སེལ་བ་དང་།
ནས་ཕལ་ཆེར་ནི་ལྕི་བསིལ་དང་ལྡན་ལ་བཤང་བ་འཕེལ་ཞིང་སྟོབས་བསྐྱེད་པའི་
མཆོག་དང་། སོ་བ་དང་སྲེ་ད་ནི་བསིལ་ལ་ཡང་བས་བད་མཁྲིས་སེལ་བར་
བྱེད་པ་ཡིན་ནོ། །ཞེས་པའོ། ། །
གཉིས་པ་གང་བུ་ཅན་གྱི་སྡེ་བཤད་པ་ནི། གང་བུ་ཅན་ལ་སྲན་མ་རིལ་
མོ་དང་མོ་སྲན་ལེབ་མོ་གཉིས་ནི་རོ་བསྐ་མངར་དང་ལྡན་ཞིང་བསིལ་ཡང་སྐྱ་ལ་
རྩ་སྒོ་འགག་པ་དང་། བད་ཀན་ལྡན་པའི་ཚ་བ་སེལ་ཞིང་འཁྲུ་བ་གཅོད་པ་དང་།
སྣུམ་པའི་ཆ་ཤས་མ་ལུས་པ་སེལ་ཞིང་ཁྲག་མཁྲིས་དང་ཚིལ་བུ་འཕེལ་བ་ལ་དེའི་
སྐྱོ་མ་བྱུག་ན་ཕན་ནོ། །དེ་བཞིན་དུ་རྒྱ་སྲན་དཀར་ནག་གི་ནུས་པས་བད་རླུང་
- 176 -



དང་ལྡན་པ་དང་དབུགས་མི་བདེ་བ་དང་གཞང་འབྲུམ་དང་ཁུ་བ་ལས་བྱུང་བའི་
རྡེའུ་རྣམས་འཇོམས་ཤིང་ཁྲག་མཁྲིས་བསྐྱེད་པར་བྱེད་པའོ། །མ་ཤ་སྟེ་མོན་སྲན་
གྲེའུས་རླུང་འཇོམས་ཤིང་བད་མཁྲིས་དང་ཁུ་སྟོབས་འཕེལ་བར་བྱེད་དོ། །སྲན་
ཆུང་ལེབ་མོ་ནི་རོ་བསྐ་མངར་དང་ལྡན་ཞིང་ནུས་པས་ཉེས་པ་གསུམ་ཀ་བསྐྱེད་
ཀྱང་སྐྱོ་མས་མེ་དཔལ་དང་དྲེག་ནད་དང་ཁྲག་ནད་སེལ་བར་བྱེད་པ་ཡིན་ནོ། །
ཏིལ་གྱི་འབྲུ་དཀར་ནག་གིས་ནི་ལྕི་དྲོ་དང་ལྡན་པས་རོ་ཙ་ཞིང་རླུང་ནད་་་་་
འཇོམས་པར་བྱེད་ལ། ཟར་མ་ནི་རོ་མངར་ཁ་དང་ལྡན་ཞིང་སྣུམ་འཇམ་དང་
ལྡན་པའི་རླུང་ལ་ཕན་ཞིང་། བྲ་བོའི་རིགས་ཀུན་ཀྱང་བསིལ་ཡང་དང་ལྡན་
པས་རྨ་འཇིག་ཅིང་ཉེས་གསུམ་བསྐྱེད་པར་བྱེད་དོ། །ཞེས་པའོ། །
གསུམ་པ་དེ་གཉིས་ཀྱི་དོན་བསྡུ་བ་ནི། གྲ་མ་ཅན་ལ་སོགས་པའི་འབྲུ་
ཀུན་ཀྱང་གསར་ཐོག་དེ་ལོ་གཅིག་མ་ལོན་པ་དང༌། རློན་པ་རྣམས་ནི་ལྕི་བས་
བད་ཀན་བསྐྱེད་པ་ཡིན་ཏེ་མི་དགེ་ལ། འོན་ཀྱང་འབྲས་བུ་སྨིན་པ་ཤིན་ཏུ་
མྱུར་བ་རྣམས་དང་སྐམ་སྟེ་བརླན་དང་བྲལ་བ་རྣམས་རྙིང་བ་ལོ་ལོན་པ་རྣམས་
ནི་ཡང་ཞིང་དགེ་བ་ཡིན་ནོ། །དེར་མ་ཟད་འབྲུ་སྐམ་རློན་གང་ཡིན་ཡང་རྗེན་པ་
དང་བཙོས་པ་དང་ཚྭ་སྡོར་ལ་སོགས་པའི་གཡོས་སུ་བྱས་པ་ཀུན་ཀྱང་རིམ་བཞིན་
སྔ་མ་ལྕི་ཞིང་ཕྱི་མ་ཡང་ཞིང་འཇུ་སླ་བ་དང༌། ཁམས་ལ་འཕྲོད་པར་འགྱུར་
རོ། །ཞེས་པའོ། །
གཉིས་ པ་ ཤའི་ རིགས་ བཤད་ པ་ ལ་ གསུམ་ སྟེ། སྤྱིར་བཤད་ པ་ དང༌།
བྱེ་བྲག་ཏུ་བཤད་པ་དང་། མཇུག་བསྡུ་བའོ། །
དང་བོ་ལ་གསུམ། མདོར་བསྟན་པ་དང་། རྒྱས་པར་བཤད་པ་དང་།
མཇུག་བསྡུ་བའོ། ། དང་བོ་ནི། ཁ་ཟས་སུ་བྱེད་པའི་ཤའི་རིགས་ནི་ཁྲོན་གྱི་
ཁག 177 -



བརྐོ་བ་ལ་སོགས་པའི་སྡེ་བརྒྱད་ཡོད་ལ། དེ་དག་ཀུན་ཀྱང་གནས་ཀྱི་དབང་གི་
སྐམ་ས་དང་། གཤེར་བ་ལ་གནས་པ་གཉིས་ཐུན་མོང་དུ་གནས་པ་བཅས་རྣམ་
པ་གསུམ་དུ་བཤད་པ་ཡིན་ནོ། །ཞེས་པའོ། །
གཉིས་པ་རྒྱས་པར་བཤད་པ་ལ་བརྒྱད་ཡོད་དེ། དང་བོ་ནི། རྨ་བྱ་
དང་གོང་མོ་དང་སྲེག་པ་དང་སྐྱུང་ཀ་དང་དེ་དང་འདྲ་བའི་བྱ་ནག་ལ་སོགས་པ་
རྣམས་ནི་ཁྲོན་གྱིས་བརྐོས་ཏེ་ཟས་འཚོལ་བར་བྱེད་པའི་སྡེ་ཚན་ཡིན་ནོ། །ཞེས་
པའོ། །
གཉིས་པ་ནི། ནེ་ཙོ་དང་ཁུ་བྱུག་དང་ཐི་བ་ཞར་མ་དང་སྐྱ་ག་དང་་
འཇོལ་མོ་དང་བྱེའུ་ཕལ་ཆེར་རྣམས་ནི་གཟན་མཆུ་ཡིས་བརྐོས་ཏེ་ཟ་བའི་སྡེ་ཚན་
ཡིན་ནོ། །ཞེས་པའོ། །
གསུམ་པ་ནི།. ཤ་བ་དང་། གླ་བ་དང་། དགོ་བ་དང་གཉན་དང་རི་
བོང་དང་གཙོད་དང་རྣ་བ་ལ་སོགས་པའི་ཤ་རྣམས་ནི་རི་དྭགས་ཀྱི་སྡེ་ཚན་ཡིན་
ནོ། །ཞེས་པའོ། །
བཞི་བ་ནི། རྒྱ་དང་ཁ་ཤ་དང་རྒོད་དང་མ་ཧེ་དང་བསེ་རུ་དང་སྨུག་
དང་རྐྱང་དང་གཡག་རྒོད་དང་མཛོ་རྒོད་ལ་སོགས་རི་ལ་གནས་པའི་རི་དྭགས་ཆེ་
བའི་སྡེ་ཚན་ནོ། །ཞེས་པའོ། །
ལྔ་བ་ནི། སྟག་གཟིག་དང་དོམ་དང་དྲེད་དང་གསའ་དང་སྤྱང་ཀི་དང་
གཡི་དང་ཝ་དང་འཕར་བ་དང་སྤྲེ་ལ་སོགས་པ་གཅན་གཟན་གྱི་སྡེ་རྣམས་དང་།
བྱ་རྒོད་དང་ཁྭ་ཏ་དང་བྱ་གླག་དང༌། ནེ་ལེ་དང་བྱ་རོག་དང་འུག་པ་དང་ཁྲ་ལ་
སོགས་པ་རྣམས་ནི། རྩལ་མཐུས་ཟ་བའི་སྡེ་ཚན་ཡིན་ནོ། །ཞེས་པའོ། །
དྲུག་པ་ནི། མཛོ་དང་གཡག་དང་། རྔ་མོང་དང་རྟ་དང་བོང་བུ་དང་
– 178 -



བ་ལང་དང་སྐོམ་བོ་དང་ར་དང་ལུག་དང་ཁྱི་དང་ཕག་དང་ཁྱིམ་བྱ་དང་བྱི་ལ་ལ་
སོགས་པ་རྣམས་ནི་མིས་བདག་བྱེད་པའི་སྡེ་ཚན་ཡིན་ནོ། །ཞེས་པའོ། །
བདུན་པ་ནི། འཕྱི་བ་དང་བྱི་ཐུར་དང་སྦལ་བ་དང་སྦྲུལ་དང་གྲུམ་པ་
དང་རྨིགས་པ་དང་རྩངས་པ་དང་སྡིག་པ་ལ་སོགས་པ་རྣམས་ནི་སའི་ཁུང་གནས་
ཀྱི་སྡེ་ཚན་ཡིན་ནོ། །ཞེས་པའོ། །
བརྒྱད་པ་ནི། ཁྲུང་ཁྲུང་དང་། ངང་སྐྱ་དང་། ངུར་བ་དང་། སོ་
བྱ་དང༌། སྐྱུར་མོ་དང་། སྲམ་དང་ཉ་ལ་སོགས་པ་རྣམས་ནི་བརླན་ལ་གནས་
པའི་སྡེ་ཚན་ཡིན་ནོ། །ཞེས་པའོ། །
གསུམ་པ་མཇུག་བསྡུ་བ་ནི། དེ་ལྟར་བཤད་པའི་སྡེ་ཚན་བརྒྱད་ཀྱི་ཤ་
རྣམས་ཀུན་ཀྱང་རོ་དང་ཞུ་རྗེས་གཉིས་ཀ་མངར་བ་ཡིན་ལ། སྡེ་བརྒྱད་པོ་དེ་
ལས་ཐོག་མ་ཁྲོན་གྱིས་བརྐོས་པ་དང་། མཆུས་བརྐོ་བ་དང་། རི་དྭགས་ཀྱི་སྡེ་
ཚན་གསུམ་དང༌། ཐ་མ་ཁུང་ན་གནས་པ་དང་། བརླན་ལ་གནས་པའི་སྡེ་དང་།
བར་མ་རི་དྭགས་ཆེ་བ་དང༌། གཅན་གཟན་དང་། རྩལ་མཐུས་ཟ་བ་དང་།
མིས་བདག་བྱེད་པའི་སྡེ་གསུམ་རྣམས་རིམ་པ་བཞིན་དུ་དང་བོ་གསུམ་སྐམ་ལ་
གནས་པ་དང༌། ཐ་མ་གཉིས་གཤེར་ལ་གནས་པ་དང་། བར་མ་གསུམ་ནི་
ཐུན་མོང་ལ་གནས་པ་ཡིན་ནོ། །དེ་ལས་སྐུམ་ས་ལ་གནས་པའི་ཤ་རྣམས་བསིལ་
ཞིང་ཡང་ལ་རྩུབ་པས་རླུང་དང་བད་ཀན་དང་ལྡན་པའི་ཚ་བ་སེལ་བར་བྱེད་
ཅིང༌། བརླན་གཤེར་ལ་གནས་པའི་ཤ་རྣམས་སྣུམ་ཞིང་ལྕི་ལ་དྲོ་བ་དང་ལྡན་
པས་ཕོ་བ་དང་མཁལ་རྐེད་དང་གྲང་རླུང་གི་ནད་ཀུན་ལ་ཕན་པ་དང༌། སྐམ་
གཤེར་ཐུན་མོང་ལ་གནས་པའི་ཤ་རྣམས་ནུས་པ་གཉིས་དང་ལྡན་ཞེས་པ་བད་
རླུང་དང་ལྡན་པའི་ཚ་བ་དང༌། གྲང་རླུང་གཉིས་ཀ་སེལ་བའི་ནུས་པ་དང་
ཨ་མས 179 -



ལྡན་པ་ཡིན་ནོ། །ཞེས་པའོ། །
གཉིས་པ་བྱེ་བྲག་ཏུ་བཤད་པ་ནི། གོང་དུ་བཤད་པའི་བྱ་དང་གཅན་
གཟན་དང་རྩལ་མཐུས་ཤ་རློན་ཟ་བ་རྣམས་ཀྱི་ཤ་ནི་རྩུབ་ཡང་རྣོ་བས་ཕོ་བའི་མེ་
དྲོད་བསྐྱེད་ཅིང་སྐྲུན་བཤིགས་པ་དང༌། ཤ་འཕེལ་བ་དང༌། གྲང་བའི་ནད་
ཀུན་སེལ་བར་བྱེད་པ་ཡིན་ལ། ལུག་ཤ་ནི་སྣུམ་དྲོ་དང་ལྡན་པས་འཇུ་སླ་ཞིང་
སྟོབས་འཕེལ་བ་དང་། ལུས་ཟུངས་བསྐྱེད་པ་དང་། རླུང་དང་བད་ཀན་
སེལ་ཞིང་དང་ག་འབྱེད་པར་བྱེད་པ་དང༌། ར་ཤ་ལྕི་བསིལ་དང་ལྡན་པས་
ཁོང་དུ་ཉེས་པ་གསུམ་བསག་པ་ཡོད་ན་སློང་བར་བྱེད་ཅིང་། བསེ་དུག་དང་
ཤ་དུག་དང་འབྲུམ་ནག་དང་མེས་ཚིག་པའི་རྨ་རྣམས་ལ་ཕན་པ་དང་། བ་
ལང་གི་ཤ་ནི་བསིལ་སྣུམ་དང་ལྡན་པས་རླུང་ལྡན་གྱི་ཚ་བ་སེལ་བར་བྱེད་པ་དང་།
རྟ་རྐྱང་བོང་བུ་དྲེའུ་སོགས་བཤུལ་ ཤ་རྣམས་ཀྱིས་རྣག་འཛག་པ་གཅོད་ཅིང་་
མཁལ་རྐེད་ལ་སོགས་པའི་གྲང་བ་དང༌། ཆུ་སེར་སེལ། ཕག་ཤ་ནི་བསིལ་
ཡང་དང་ལྡན་པས་རྨ་འཇིག་ཅིང་བད་ཀན་སྨུག་པོ་སེལ་བ་དང༌། མ་ཧེའི་ཤ་
ཡིས་གཉིད་དང་ཤ་འཕེལ་བར་བྱེད་པ་དང༌། གཡག་གི་ཤ་ནི་སྣུམ་དྲོ་དང་
ལྡན་པས་གྲང་བ་སེལ་ཞིང་ཁྲག་མཁྲིས་སྐྱེད་པ་དང༌། ཁྱིམ་བྱ་དང་བྱེའུའི་ཤ་
ནི་ཁུ་བ་འཕེལ་ཞིང་རྨ་ལ་ཕན་པ་དང༌། རྨ་བྱའི་ཤས་མིག་གི་ནད་དང་སྐད་
འགགས་ལ་ཕན་ཞིང་རྒས་པ་སྲ་བར་བྱེད་དོ། །གཡག་རྒོད་ཤ་ནི་ཕོ་མཆིན་ལ་
ཞུགས་པའི་ གྲང་བའི་ནད་སེལ་ཞིང་མེ་དྲོད་སྐྱེད་པ་དང་། ཤ་བ་ལ་སོགས་
པའི་རི་དྭགས་ཆེ་བ་ཕལ་ཆེར་གྱི་ཤ་ནི་བསིལ་ལ་ཡང་བས་བད་ཀན་དང་ལྡན་
པའི་ཚ་བ་སེལ་བར་བྱེད། རི་བོང་གི་ཤ་ནི་རྩུབ་པས་དྲོད་བསྐྱེད་ཅིང་འཁྲུ་བ་
གཅོད་པ་དང༌། འཕྱི་བའི་ཤ་ནི་སྣུམ་ལྕི་དང་ལྡན་པས་དྲོ་ཞིང་འབྲས་ལ་ཕན་
180 -



པ་དང༌། གྲང་རླུང་དང་ཕོ་བའི་ནད་དང་མཁལ་རྐེད་ཀྱི་ནད་དང་མགོ་བོའི་
ནད་རྣམས་སེལ་བར་བྱེད་པ་དང་། སྲམ་གྱི་ཤ་ནི་རོ་ཙ་ཞིང་མཁལ་རྐེད་ལ་
སོགས་པའི་ གྲང་བ་སེལ་བ་དང༌། ཉ་ཤས་ཕོ་བའི་ནད་སེལ་ཞིང་དང་ག་་་
འབྱེད་པ་དང་མིག་གསལ་ལ་རྨ་དང་འབྲས་དང་བད་ཀན་རྣམས་བཤིག་པར་
བྱེད་པ་ཡིན་ནོ། །ཞེས་པའོ། །
གསུམ་པ་མཇུག་བསྡུ་བ་ནི། གོང་དུ་བཤད་པའི་ཤ་དེ་དག་ཀུན་གྱི་ཕོ་
དང་མོའི་སྟོད་དང་སྨད་ཕྱེད་ཕྱེད་ལྕི་བ་ཡིན། ཤུགས་ལས་ཕོའི་སྨད་དང་མོའི་
སྟོད་ཡང་བ་ཡིན་ནོ། །དེ་རྣམས་ལས་སྦྲུམ་མའི་ཤ་ནི་ཕྱེད་ཕྱེད་མ་ཡིན་པར་སྟོད་
སྨད་ཀུན་ལྕི་བ། བ་ལང་ལ་སོགས་པ་རྐང་བཞི་རྣམས་ཀྱི་ནང་ནས་མོའི་ཤ་
རྣམས་ཡང་ལ། ཁྱིམ་བྱ་ལ་སོགས་པ་བྱ་ཤ་རྣམས་ཀུན་གྱི་ཕོའི་ཤ་ཡང་བ་ཡིན།
དེ་བཞིན་དུ་ཤ་ཡིན་ནོ་ཅོག་ཐམས་ཅད་ཀྱི་མགོ་དང་རོ་སྟོད་ཀྱི་ཆ་དང་བྲང་དང་
རྒྱབ་ དང་ དཔྱི་ དང༌ རྐེད་ པའི་ ཤ་ རྣམས་ ནི་ ཕྱི་ མ་ རིམ་ པས་ ལྕི་ བ་ ཡིན་ ལ།
གཞན་ཡང་ཤའི་རིགས་རང་རང་ལ་བལྟོས་པའི་གསར་བ་རྣམས་བསིལ་ཞིང་།
རྙིང་བ་རྣམས་དྲོད་ལ་བཅུད་པ་དང་། ལོ་ལོན་པའི་ཤ་ནི་ཁྱད་པར་དུ་དྲོ་བས་
རླུང་གནོན་ཞིང་མེ་དྲོད་བསྐྱེད་པར་བྱེད་པ་དང་། ཤ་རློན་པ་རྣམས་འཁྱགས་
པོ་དང་མེར་སྲེགས་པ་རྣམས་འཇུ་དཀའ་ཞིང་བསིལ་བ་དང་། སྐམས་པ་དང་
ལེགས་པར་བཙོས་པ་ནི་ཡང་ཞིང་འཇུ་སླ་བ་ཡིན་ནོ། །ཞེས་པའོ། །
གསུམ་པ་སྣུམ་པའི་རིགས་བཤད་པ་ལ་གསུམ་སྟེ། མདོར་བསྟན་པ་
དང༌། རྒྱས་པར་བཤད་པ་དང་། མཇུག་བསྡུ་བའོ། །
དང་བོ་ནི། ཁ་ཟས་རྣམས་ཀྱི་ནང་ནས་སྣུམ་ནི་རྩི་མར་དང༌། འབྲུ་
མར་དང་། རྐང་མར་དང་ཚིལ་ཏེ་རྣམ་པ་བཞི་གའང་རོ་མངར་ཞིང་སྔ་མ་སྔ་
181 -



མ་ལས་ཕྱི་མ་ཕྱི་མ་ལྕི་བསིལ་གྱི་ནུས་པ་དང་ལྡན་པས་ན་ཅུང་ཟད་འཁྲུ་བར་བྱེད་
པ་སྟེ། དྭངས་སྙིགས་རྣམས་འབྱེད་པར་བྱེད་ཅིང་སྣུམ་པ་དང་རྟུལ་བ་དང་ཕྲ་
བ་མཉེན་ཞིང་བརླན་པའི་ཡོན་ཏན་དང་ལྡན་པས་ན་རྒས་པ་དང་བྱིས་པ་དང་
དེ་གཉིས་མ་ཡིན་པ་སྟོབས་ཆུང་བ་དང་། སྦེག་པ་དང་། ལུས་རྩུབ་མོར་གྱུར་
པ་དང༌། སྐྱེས་པའམ་བུད་མེད་ཀྱི་ཁུ་ཁྲག་མང་དུ་ཟགས་པ་དང༌། བཤལ་པ་
ལ་སོགས་པའི་སྦྱང་བ་བྱས་པ་དང༌། སེམས་ལས་དང་སྨྲ་བརྗོད་མང་བ་སོགས་
མདོར་ན་རླུང་གིས་རབ་ཏུ་ཉེན་པ་རྣམས་ལ་ལྷག་པར་དུ་བསྔགས་པ་ཡིན་ནོ། །
ཞེས་པའོ། །
གཉིས་པ་རྒྱས་པར་བཤད་པ་ནི། སྣུམ་གྱི་ཚོགས་དེ་ལས་བསྲུབས་ཟིན་
མ་ཐག་པའི་མར་གསར་ནི་བསིལ་ཞིང་རོ་ཙ་བའི་ནུས་པ་དང་ལྡན་པའི་མདོག་
སྟོབས་བསྐྱེད་ཅིང་མཁྲིས་ཚད་སེལ་བར་བྱེད་ལ། དེ་ལས་ལྡོག་པའི་མར་རྙིང་
བ་ལོ་ལོན་པས་སྨྱོ་བ་དང་བརྗེད་བྱེད་ཀྱི་ནད་དང་དྲན་མེད་དུ་བརྒྱལ་བ་དང་རྨ་
བྱུང་བ་རྣམས་འཚོ་བར་བྱེད་དོ། །དེ་བཞིན་དུ་མར་ཧ་ཅང་རྙིང་བ་མ་ཡིན་པ་
ལས་བྱས་པའི་ཞུན་མར་གྱིས་ནི་བློ་རྣོ་ཞིང་དྲན་པའི་དབང་བོ་གསལ་བ་དང༌།
ལུས་ཀྱི་དྲོད་སྟོབས་ཆེས་ཆེར་བསྐྱེད་པ་དང་། ཚེ་འཕེལ་བར་བྱེད་པ་སོགས་
སྣུམ་པ་རྣམས་ཀྱི་ནང་ནས་མཆོག་གམ་གཙོ་བོར་གྱུར་པ་སྟེ་ཕན་པའི་ལས་སྟོང་
ཙམ་ཡང་བྱེད་ནུས་པ་ཡིན་ནོ། །འོ་མ་དང་དར་བ་བསྲེས་པ་ལས་བྱུང་བའི་ཞོ་
ཕྲུམ་མ་ཞིག་ཙམ་ལས་བྱུང་བའི་ཕྲུམ་མ་གསར་བ་དང་། བེའུ་སྐྱེ་མ་ཐག་པའི་
འོ་མ་ལས་བྱུང་བའི་སྤྱི་དང་། ཞོའི་ཁ་ཆུའམ་དར་བ་ལས་བྱུང་བའི་ཕྱུར་བ་ལ་
སོགས་པའི་སྒྲས་འོ་མ་ལས་བྱུང་བའི་བྱེ་བྲག་བསྡུས་ཏེ། དེ་དག་ཀུན་གྱིས་དང་
ག་ལེན་ཞིང་རྟུག་པ་སྐམ་པར་བྱེད་པ་དང་། བད་ཀན་ཡང་འཕེལ་བར་བྱེད་
- 182 ---



ལ། འོ་ཟོའི་ངོས་ལ་ཆགས་པའི་ཟོ་མར་ར…་ཏུ་ཕྲུམ་ཞེས་པ་དེ་ཡིས་ནི་བད་
རླུང་སེལ་ཞིང་མེ་དྲོད་སྐྱེད་པར་བྱེད་པ་ཡིན་ནོ། །དེ་ལྟར་སྔར་བཤད་པ་ཀུན་
ཀྱང་རགས་པའི་དབང་དུ་བྱས་པ་ཡིན་གྱི། ཞིབ་ཏུ་ན་འབྲི་དང་ལུག་མར་ནི་
ཟོ་མར་གྱི་ནུས་པ་དེ་བཞིན་དུ་གྲང་བ་དང་རླུང་སེལ་ཞིང་མཛོ་མོའི་མར་ནི་
བསིལ་དྲོད་སྙོམས་ལ། བ་དང་རའི་མར་ནི་བསིལ་བ་ཡིན་པས་རླུང་དང་ལྡན་
པའི་ཚད་པ་སེལ་བར་བྱེད་དོ། །དེ་དག་ནི་མར་གསར་གྱི་དབང་དུ་བྱས་པ་དང༌།
ལོ་ལོན་ཏེ་རྙིང་བར་གྱུར་ན་བ་རའི་མར་ཡང་བློ་སྟེ་གྲང་རླུང་སེལ་བར་འགྱུར་
རོ། །དེ་བཞིན་ཏུ་འབྲུ་མར་རྣམས་ཀྱི་ནང་ནས་ཏིལ་དཀར་ནག་ལས་བྱུང་བའི་
མར་ཁུ་ནི་ཚ་རྣོའི་ནུས་པ་དང་ལྡན་པས་སྐེམ་པོའི་ཤུ་བསྐྱེད་པར་བྱེད་ཅིང་སྦོམ་
བོ་ནི་འབྲི་བར་བྱེད་ལ། གཉིས་ཀའང་མཁྲེགས་པར་བྱེད་དེ་བད་རླུང་སེལ་བ་
དང༌། ཡུངས་དཀར་དང་ཡུངས་ནག་ལས་བྱུང་བའི་མར་ཁུས་ནི་རླུང་གནོན་
ཞིང་བད་མཁྲིས་གཉིས་བསྐྱེད་པ་ཡིན་ལ། གཞན་ཡང་རྐང་གི་སྦུབས་ལས་
བྱུང་བའི་མར་གྱིས་རླུང་འཇོམས་ཤིང་ཁུ་བའི་སྟོབས་དང་བད་ཀན་བསྐྱེད་པ་
དང༌། ཚིལ་གྱིས་ནི་རུས་ཚིགས་ན་བ་དང་མེས་ཚིག་པ་དང་མཚོན་གྱིས་ཡན་
ལག་ལྷུང་བ་དང་རྣ་བ་དང་ཀླད་པ་དང་མངལ་གྱི་ནད་རྣམས་སེལ་བར་བྱེད་པ་
ཡིན་ནོ། །ཞེས་པའོ། །
གསུམ་པ་མཇུག་བསྡུ་བ་ནི། གཞན་ཡང་བདེ་བར་འདོད་པའི་སྐྱེས་བུ་
གང་ཞིག་སྣུམ་གྱི་ཚོགས་ཀྱི་བྱེ་བྲག་ཏུ་ཞུན་མར་ལ་རྟག་ཏུ་བསྟེན་པར་བྱེད་པ་
གང་ཡིན་པ་རྣམས་ཀྱིས་ནང་གི་མེ་དྲོད་འབར་ཞིང་ཁོང་བའི་ཉེས་པ་དག་པར་
བྱེད་པ་དང་། དྭངས་མ་ལ་སོགས་པའི་ལུས་ཟུངས་ཀུན་ཀྱང་འཕྲལ་དུ་བརྟས་
པར་བྱེད་ནུས་པས་ན་སྟོབས་དང་མདོག་བཟང་བོར་ལྡན་ཞིང་དྲན་པ་དང་མིག་
-- 183 ཡ



ལ་སོགས་པའི་དབང་བོ་རྣམས་བརྟན་པ་དང་། ཁྱད་པར་དུ་རྒས་པ་སྲ་བས་
ལོ་བརྒྱ་ཙམ་ཐུབ་པར་དྲང་སྲོང་གིས་བཤད་པ་ཡིན་ནོ། །ཞེས་པའོ། །
བཞི་བ་སྔོ་ངད་བཤད་པ་ལ་གསུམ་སྟེ། མདོར་བསྟན་པ་དང༌། རྒྱས་
པར་བཤད་པ་དང༌། མཇུག་བསྡུ་བའོ། །
དང་བོ་ནི། འདི་ལ་རོ་དང་གནས་དང་ངོ་བོ་དང་རང་བཞིན་དང་ནུས་
བ་དང་ཡོན་ཏན་ཏེ་ལྔའི་སྒོ་ནས་སྦྱར་དགོས་པ་ལས། སྔོ་ངད་ཀུན་གྱི་ནང་
ནས་སྒོག་སྐྱ་དང་བཙོང་ལ་སོགས་པ་རོ་ཚ་བ་རྣམས་དང་། ཁུར་མང་དང་རྒྱ་
ཁུར་ལ་སོགས་པ་རོ་ཁ་བ་དང༌། དེ་དག་ཀུན་ཀྱང་སྐམ་ས་ལ་སྐྱེས་པ་དང་།
གཤེར་བའི་གནས་སུ་སྐྱེས་པའི་ཁྱད་པར་དང༌། དེའང་སྐམ་པོར་བྱས་པ་དང་།
རློན་པའི་ཁྱད་པར་དང་། དེའང་གཡོས་སུ་བྱས་པ་དང་མ་བྱས་པ་རྗེན་པའི་
ཁྱད་པར་རྣམས་ཀྱི་སྒོ་ནས་སྔ་མ་སྔ་མ་རྣམས་དྲོ་ཡང་དང་ལྡན་ཞིང་། ཕྱི་མ་ཕྱི་
མ་རྣམས་བསིལ་ལྕི་དང་ལྡན་པས་ན་རིམ་བཞིན་དུ་གྲང་བའི་ནད་དང་ཚད་པའི་
ནད་སེལ་བའི་ཡོན་ཏན་དུ་གྱུར་བ་ཡིན་ནོ། །ཞེས་པའོ། །
གཉིས་པ་རྒྱས་པར་བཤད་པ་ནི། སྔོ་ངད་རྣམས་ཀྱི་ནང་ནས་བཙོང་
སྒོག་གཉིས་ཀྱིས་གཉིད་འཕེལ་ཞིང་ཟས་ལེན་པ་དང་དང་ག་འབྱེད་པ་དང་བད་
རླུང་སེལ་བར་བྱེད་ལ། སྒོག་སྐྱ་ནི་ལྕི་བསིལ་དང་ལྡན་པས་སྲིན་ནད་དང་ཚད་
རླུང་ལྡན་པ་སེལ། ལ་ཕུག་གི་རྩ་བ་དང་ལོ་མ་གང་རུང་སྟེ་གཞོན་ནུ་གསར་བ་
ཡང་དྲོད་དང་ ལྡན་པས་མེ་དྲོད་བསྐྱེད་ ཅིང་ཉེས་པ་གསུམ་ ག་སེལ་བ་དང་།
ནར་སོན་རྒན་པོ་ནི་ལྕི་བསིལ་དུ་གྱུར་པས་བད་ཀན་ལ་སོགས་པའི་ཉེས་པ་
བསྐྱེད་པར་བྱེད་པ་དང་། ཉུང་མ་དེ་བཞིན་ཡང་ལ་ལ་ཕུག་དང་ནར་སོན་གྱི་
ཁྱད་པར་ཇི་བཞིན་ལུས་ལ་ཕན་ཞིང་རྒན་པོས་གནོད་པར་བྱེད་པ་དང༌། ཁྱད་
- 184



་་
པར་དུ་དུག་ནད་སྲུང་བར་བྱེད་དོ། །གཞན་ཡང་རི་སྒོག་གི་བྱེ་བྲག་ཐམས་ཅད་
འཇུ་དཀའ་ཞིང་ཟས་ལེན་པ་དང་ལྕི་བ་ཡིན་ལ། ལྕམ་དང་ཆུ་ལོས་ནི་བད་
ཀན་སེལ་ཞིང་དང་ག་འབྱེད་པར་བྱེད་པ་ཡིན་ནོ། །ཞེས་པའོ། །
གསུམ་པ་མཇུག་བསྡུ་བ་ནི། དེ་ལྟར་བཤད་པའི་སྔོའི་བྱེ་བྲག་བསིལ་
དྲོད་དུ་ཕྱེ་བ་ཀུན་ཀྱང་ལུས་ཀྱི་རྩ་སྒོ་འགག་ཅིང་སྨན་གྱི་ནུས་པ་འཇོམས་པར་
བྱེད་པ་ཡིན་ནོ། །ཞེས་པའོ། །
ལྔ་བ་གཡོས་སྦྱར་བཤད་པ་ལ་གསུམ་སྟེ། འབྲས་ལས་གཡོས་སུ་བྱས་པ་
དང་། སྔོ་ལས་གཡོས་སུ་བྱས་པ་དང༌། དེ་གཉིས་ཀྱི་སྤྱོད་བཤད་པའོ། །
དང་བོ་ནི། ཁ་ཟས་ཀྱི་ཚུལ་དེ་ལས་གཡོས་སུ་བྱས་པའི་ཟས་ཀྱི་སྡེ་ལ།
འབྲས་ཀྱི་ཐུག་པ་འམ། དེ་ལས་ཅུང་ཟད་སྐ་བ་དང་། དེ་ལས་ཀྱང་གར་བ་
དང་། ཁུ་བ་མེད་པའི་འབྲས་ཆན་རྣམས་ནི་རིམ་པས་སྔ་མ་ཡང་ཞིང་འཇུ་སླ་
བ་ཡིན། ཁྱད་པར་དུ་འབྲས་ཐུག་སླ་བ་རྐྱང་བོ་ཤིན་ཏུ་ཚོས་པ་དེས་ནི་སྐོམ་པ་
དང་རྩ་བ་སེལ་བ་དང༌། བཤལ་ལ་སོགས་པ་སྦྱང་བ་བྱས་རྗེས་ཀྱི་ཉེས་པའི་
ལྷག་མ་རྣམས་འཇོམས་པ་དང་། དེ་བཞིན་དུ་ཉེས་པ་རྣམས་འཇུ་ཞིང་ལུས་
ཟུངས་རྣམས་དང་རླུང་ལ་སོགས་པའི་མགོ་སྙོམས་པར་བྱེད་པ་དང༌། ལུས་ཀྱི་
དྲོད་སྐྱེད་ཅིང་རྩ་སྦུབས་རྣམས་མཉེན་ལ་འཇམ་པར་བྱེད་པ་ཡིན་ལ། དེ་དང་
ཆ་མཐུན་པར་འབྲས་ཐུག་སྐུ་བས་ཀྱང་དྲོད་སྐྱེད་ཅིང་བཀྲེས་སྐོམ་དང་ཉམ་ཆུང་
བ་རྣམས་སེལ། བད་ཀན་ལ་སོགས་པའི་ནད་འཇུ་བར་བྱེད་ཅིང་དྲི་མ་་་་་
འགགས་པ་སེལ་བར་བྱེད་པ་དང༌། འབྲས་ཐུག་གར་བོས་ནི་འཁྲུ་བ་གཅོད་
ཅིང་ཡི་གར་འོང་བ་དང་སྐོམ་པ་སེལ་བ་ཡིན་ནོ། །རྒྱུ་མཚན་དེ་རྣམས་ཀྱི་ཕྱིར་
མས་ཀྱི་རིམ་པས་ཏེ་ཐུག་པ་གར་བ་དང་སྐ་བ་ནི་ཉམ་ཆུང་དང་ཐུག་པ་སླ་བ་ནི་
- 185 -



ཁྲུས་ལ་སོགས་པའི་སྦྱང་རྗེས་ལ་མཆོག་ཏུ་བསྔགས་པ་ཡིན་ཞིང༌། འབྲས་ཐུག་
ལ་དཔེར་མཚོན་པ་དེ་བཞིན་དུ་ཐུག་པ་གཞན་རྣམས་ལ་ཤེས་པར་བྱའོ། །
གཞན་ཡང་འབྲས་ལེགས་པར་བཀྲུས་པ་དང་། ཕྱེད་ཙམ་ཚོས་ནས་ཁུ་བ་་
བཙགས་པ་དང་། ལེགས་པར་ཚོས་པ་དང་། རླངས་པ་ཡལ་བའི་འབྲས་
ཆན་རྣམས་དང་། འབྲས་ཆན་ལེགས་པར་བཙོས་ལ་ཚ་བ་སྨན་དང་ལྷན་ཅིག་
བསྐོལ་བ་རྣམས་ཡང་ཞིང་འཇུ་སླ་བ་ཡིན་ལ། དེ་ལས་བཟློག་སྟེ་བཙོས་པའམ།
ཤ་ཁུ་འོ་མ་དང་ལྷན་གཅིག་ཏུ་བསྐོལ་བ་ནི་ལྕི་བ་ཡིན། འབྲས་ཡོས་ཀྱི་འཁྲུ་བ་
གཅོད་པ་དང་རུས་ཆག་སྦྱོར་བར་བྱེད་ལ། འབྲས་དང་ནས་ལ་སོགས་པའི་
སྲས་ཐུག་དང་ནས་ཐུག་གིས་ནི་བཤང་བའི་རྒྱུན་འགག་ཅིང་མེ་དྲོད་ཉིད་ཀྱང་
འཇོམས་པ་དང༌་། ཡོས་ཅུང་ཟད་དྲལ་ཏེ་བསྐོལ་བའི་ཐུག་པ་ནི་ཡང་ཞིང་
འཇམ་དྲོད་དང་ལྡན་པས་ཕོ་བ་ལ་འཕྲོད་པ་དང་། རྩོམ་པ་ཁོ་ན་འགམ་པ་
དང་ཟན་གྲང་མོར་ཟོས་པས་ནི་ལུས་ཀྱི་སྟོབས་བསྐྱེད་ཅིང་ལྕི་བ་ཡིན་ལ། དེ་
ལས་བཟློག་པ་བཅོས་པའི་ཟན་ནི་ཡང་ལ་འཇམ་པས་འཇུ་སླ་བ་ཡིན་ནོ། །དེ་
ལྟར་བཤད་པ་དེ་རྣམས་སམ་ཤ་ལ་སོགས་པ་གཞན་ཡང་རུང་སྟེ། ཁེངས་པོ་
ཐམས་ཅད་ཀྱི་ཕོ་བའི་མེ་དྲོད་འཇོམས་པར་བྱེད་ཅིང་། ཨ་སྦྱར་བྱས་པས་འཇུ་
སླ་ཞིང་སྟོབས་འཕྲོག་པ་དང་ཉེས་པ་ཀུན་སེལ་བར་བྱེད་ལ། ཟན་ལས་བྱས་
པའི་ཆང་གིས་ནི་རླུང་སེལ་ཞིང་ཁོང་བའི་མེ་དྲོད་ལ་ཕན་པ་དང༌། ཆང་དེ་
ཉིད་ཀྱི་སྐྱུར་བོ་སོང་བའི་དྭངས་མས་ནི་ཟས་ལེན་ཞིང་ཉེས་པ་ཀུན་སེལ་ལ།
སྙིགས་ཞབས་ནི་སྨད་པ་དང་དམན་པ། དེ་བཞིན་དུ་ཤ་ཁུས་ནི་ཉམས་བརྟས་
ཤིང་ཚིམ་པར་བྱེད་པ་དང༌། རླུང་ལ་ཕན་པ་དང༌། ཟན་སྐམ་གྱི་ཚོད་མས་
ནི་རླུང་ལ་མཆོག་ཏུ་ཕན་པར་བྱེད་དོ། །འདིར་མ་འཐུས་པ་གཞན་ཡང་ཇི་སྙེད་
- 186 -



ཅིག་མཚོན་ཏེ་ཤེས་པར་བྱའོ། །ཞེས་པའོ། །
གཉིས་པ་སྔོ་ལས་གཡོས་སུ་བྱས་པ་ནི། སྔོ་ཚོད་རྣམས་ཀྱི་ནང་ནས་ཟླའི་
ཚོད་མས་ནི་རླུང་འཇོམས་ཤིང་དྲོད་བསྐྱེད་པ་དང་། བད་མཁྲིས་སློང་བར་
བྱེད་ཅིང་། ལྕམ་པ་བེ་ཁུར་གྱི་ཚོད་མས་ནི་དྲོད་སྐྱེད་ཅིང་འཁྲུ་བ་གཅོད་པ་
ཡིན། དྭ་བའི་ཚོད་མས་ཀྱང་རླུང་འཇོམས་ཤིང་རྨ་སྐེམ་པར་བྱེད་པ་དང་བད་
མཁྲིས་བསྐྱེད་པ། སྣེའུའི་ཚོད་མས་ནི་མིག་ལ་གནོད་ཅིང་རྟོག་སྐམ་སེལ་བ།
མོན་སྣེ་དམར་པོའི་ཚོད་མས་ཉེས་པ་གསུམ་ཀ་སེལ་བར་བྱེད། སྐྱབས་དང་
ཁུར་མང་གི་ཚོད་མ་ནི་བསིལ་ཏེ་ཚ་བ་སེལ་བ་དང༌། སྔོ་སྒའི་ཚོད་མས་མཁྲིས་
ཚད་དང་དེས་བསྐྱེད་པའི་མགོ་ནད་སེལ་བ་དང་། སྲན་མའི་ཚོད་མས་ནི་ཁ་
ཟས་དང་ག་ལེན་པར་བྱེད་ཅིང་བད་རླུང་བསྐྱེད་པ་དང་། ལུས་ཀྱི་སྣུམ་པའི་
ཆ་རྣམས་འདོན་ཞིང་འབྲུ་མར་ལ་སོགས་པ་མ་ཞུ་བ་སེལ་བ་དང་། ཡུངས་
ནག་གི་ལོ་མ་གསར་བ་སྟེ་ས་ནས་སོར་བཞི་ལྔ་ཙམ་སྐྱེས་འཕྲལ་གྱི་ཚོད་མ་ནི་
བསིལ་དྲོད་སྙོམས་ཤིང་དེ་ཞག་ཏུ་ལོན་ནས་རིད་པ་ལ་བཤུར་བ་ཞེས་བྱ་དེའི་
ཚོད་མས་ནི་བད་རླུང་བསྐྱེད་པར་བྱེད་པ་དང༌། ཡུངས་དཀར་གྱི་ལོ་མས་བད་
མཁྲིས་འཁྲུགས་པར་བྱེད་པ་དང་། ལྕི་བ་དང་ར་ཉེའི་ཚོད་མས་ནི་བད་རླུང་
སེལ་བ་དང་། ལ་ཕུག་གི་ཚོད་མས་ནི་དྲོད་སྐྱེད་ཅིང་རླུང་ལ་ ཕན་ པ་ དང་།
སྒོག་སྐྱ་སྒོག་སྔོན་གྱི་ཚོད་མས་ནི་རླུང་ལ་ཕན་པ་ཡིན་ནོ། །ཞེས་པའོ། །
གསུམ་པ་དེ་གཉིས་ཀྱི་སྤྱོད་བཤད་པ་ནི། ཚོད་མ་སོགས་གཡོས་སུ་སྦྱར་
བ་ཕལ་ཆེར་ལ་འདེབས་པའི་ལན་ཚྭ་ནི་ཁ་ཟས་ཀུན་གྱི་བྲོ་བ་བསྐྱེད་པ་དང་འཇུ་
སླ་ཞིང་བཤང་ བ་ བདེ་ བར་འབྱིན་པ་ལ་ སོགས་པའི་ཡོན་ཏན་ དང་ ལྡན་ལ།
གཡེར་མས་ནི་རྩ་སྒོ་འབྱེད་ཅིང་བད་རླུང་བསྐྱེད་པ་དང་། སྒ་ཡིས་ནི་དྲོད་
-- 187 -



བསྐྱེད་ཅིང་ཤིང་ཀུན་གྱིས་རླུང་ནད་འཇོམས་པར་བྱེད་པ་དང་། དེ་ལ་སོགས་
ཏེ་ཁ་ཟས་ལ་འདེབས་པའི་སྤྱོད་ཀྱི་རིགས་ཀུན་གྱི་ཟས་རང་རང་གི་བྲོ་བ་ལྷག་
པར་ཏུ་བསྐྱེད་ཅིང་ཡིད་གར་འོང་བར་བྱེད་པ་ཡིན་ནོ། །ཞེས་པའོ། །
གཉིས་པ་སྐོམ་བཤད་པ་ལ་གཉིས་ཏེ། མདོར་བསྟན་པ་དང་། རྒྱས་
པར་བཤད་པའོ། །
དང་བོ་ནི། བཟའ་བར་བྱེད་པའི་བྱེ་བྲག་ཕལ་ཆེར་བཤད་ཟིན་ནས་
བཏུང་བ་ནི་འོ་མ་དང་ཆུ་དང་ཆང་ལ་སོགས་པ་རྣམས་སུ་ཡོད་པ་ལས། གཙོ་
བོ་དེ་གསུམ་གྱི་གོ་རིམ་ཇི་ལྟ་བ་བཞིན་དུ་རླུང་མཁྲིས་བད་ཀན་གསུམ་གྱི་ནད་
སེལ་བར་བྱེད་ཅིང་། གོ་རིམ་ལྡོག་པ་སྟེ་འོ་མས་བད་ཀན་དང་། ཆུས་རླུང་
དང་ཆང་གིས་མཁྲིས་པ་རབ་ཏུ་བསྐྱེད་པ་ཡིན་ནོ། །ཞེས་པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། འོ་མ་དང་། ཆུ་དང༌།
ཆང་བཤད་པའོ། ། །
དང་བོ་ལ་བཞི་སྟེ། མདོར་བསྟན་པ་དང་། རྒྱས་པར་བཤད་པ་དང་།
ཞར་ལ་དཀར་གཞན་བསྟན་པ་དང༌། མཇུག་བསྡུ་བའོ། །
དང་བོ་ནི། བཏུང་བ་རྣམས་ཀྱི་ནང་ནས་འོ་མ་ཕལ་ཆེར་ནི་རོ་དང་ཞུ་
རྗེས་གཉིས་ཀ་མངར་ལ་སྣུམ་ཞིང་། ལྕི་བས་ལུས་ཟུངས་ཀུན་འཕེལ་བར་བྱེད་
པ་དང་། མདངས་བཀྲག་སྐྱེད་པ་དང་། རླུང་མཁྲིས་སེལ་བ་དང་། རོ་ཙ་
སྟེ་ཁུ་སྟོབས་འཕེལ་བ་དང་། བད་ཀན་བསྐྱེད་པས་ལྕི་བསིལ་དང་ལྡན་པ་ཡིན་
ནོ། །ཞེས་པའོ། །
གཉིས་པ་རྒྱས་པར་བཤད་པ་ནི། འོ་མ་རྣམས་ཀྱི་ནང་ནས་བའི་འོ་མས་
ནི་གློ་རྡོལ་དང་གློ་གཅོང་ལ་ཕན་ཞིང་། རིམས་རྙིང་བ་དང་གཅིན་སྙི་བ་ལ་
- 188 ཡ



ཕན་ཞིང་ཡིད་གཞུང་དང་འཚོ་བར་བྱེད་པ། རའི་འོ་མས་ནི་དབུགས་མི་བདེ་
བ་སེལ། ལུག་གི་འོ་མས་ནི་རླུང་ནད་འཇོམས་ཤིང་སྙིང་ལ་གནོད་པ་དང༌།
འབྲི་ཡི་འོ་མས་ནི་བད་ཀན་དང་མཁྲིས་པ་ལ་སོགས་པ་ལ་གནོད་པ་དང་། རྟ་
བོང་ལ་སོགས་པ་རྣམས་ཀྱི་འོ་མས་ནི་གློ་བ་གསོ་ཞིང་རྨོངས་པར་བྱེད་པ་སྟེ།
དེ་ལྟར་བཤད་པའི་འོ་མ་དེ་དག་རྣམས་སམ། གཞན་ཡང་འོ་མར་གཏོགས་པ་
ཇི་སྙེད་ཅིག་མཚོན་པ་དེ་དག་ཐམས་ཅད་བཞོས་མ་ཐག་པ་ལས་གྲང་ཏེ་སླར་
ཡང་མ་བསྐོལ་བའི་འོ་རློན་དུ་གྲགས་པ་དེ་འདྲ་བ་ནི་ལྕི་བསིལ་དང་ལྡན་པ་ཡིན་
པས་སྲིན་བུ་དང་བད་ཀན་གྱི་ནད་སྐྱེད་པར་བྱེད་ཅིང་ཅུང་ཟད་བསྐོལ་བ་ཡང་
བ་ཡིན། བསྐོལ་དྲགས་ཡང་མ་ཡིན་པར་ལེགས་པར་བསྐོལ་ཏེ་འོ་མ་དང་་
མཉམ་པའི་ཆུ་བླུག་ལ་སླར་ཆུ་དེ་ཉིད་བསྐོལ་ཐག་ཆོད་ཙམ་དུ་གྱུར་པ་ན་ཡང་
དྲོའི་ནུས་པ་དང་ལྡན་པས་དགེ་ལ་ཆུ་མ་བླུག་པར་ཆ་གཅིག་ལ་སོགས་པ་ཇི་ཙམ་
བསྡུས་ པར་ འགྱུར་ པ་ དེ་ ཙམ་ དུ་ འཇུ་ དཀའ་ ཞིང་ ལྕི་ བར་ འགྱུར་ པ་ དང་།
མཆོག་ཏུ་ནི་བཞོས་མ་ཐག་གི་འོ་མ་དྲོན་མོ་དེ་ཉིད་བདུད་རྩི་དང་མཚུངས་པར་
རིག་པར་བྱའོ། །ཞེས་པའོ། །
གསུམ་པ་ཞར་ལ་དཀར་གཞན་བསྟན་པ་ནི། ཞོར་བཅོས་པ་མ་ཡིན་
པར་འོ་མ་ཉིད་དཀྲོགས་ཏེ་སྙིང་བོ་མར་བཏོན་པའི་རྗེས་དེ་ཉིད་ལ་བྱས་པའི་ཞོ་
སྐྱ་ཞེས་པ་དེ་ཡིས་ནི་བད་ཀན་ལས་གྱུར་པའི་རིམས་དང་རིམས་ལྡང་དུབ་པ་མ་
སྙོམས་པ་དང་རིམས་ཆམ་དང་འགྲམ་འཁྲུགས་ཀྱི་རིམས་དང་འཁྲུ་བ་རྣམས་
སེལ་བར་བྱེད་ལ། ཞོ་དེ་དང་འོ་མ་ལས་བྱས་པའི་ཞོ་ཀུན་རོ་དང་ཞུ་རྗེས་
གཉིས་ཀ་སྐྱུར་ཞིང་ནུས་པ་བསིལ་སྣུམ་དང་ལྡན་པས་རྟག་སྐམ་དང་རླུང་ཚད་
སེལ་ཞིང་ཡི་ག་འབྱེད་པར་བྱེད་པ་དང༌། འོ་མ་ལས་ཞོར་བྱས་ཏེ་དཀྲོགས་
- 189 -



ནས་སྙིང་བོ་བཏོན་ནས་ལྷག་མ་ལ་དར་བ་ཞེས་བྱ་བ་དེ་ཉིད་གསར་བའི་དུས་སུ་
བསྐ་སྐྱུར་གྱི་རོ་དང་ནུས་པ་ཡང་ཞིང་མེ་དྲོད་བསྐྱེད་པ་དང་སྐྲན་དང་མཚེར་
བའི་ནད་དང་གཞང་འབྲུམ་གྱི་ནད་དང་མར་མ་ཞུ་བའི་ནད་ སེལ་བ་དང༌།
ཡུན་རིང་དུ་བསགས་པ་མ་ཡིན་པའི་འོ་མ་གཉིད་དཀྲོགས་ཏེ་མར་བཏོན་པའི་
རྗེས་ ཀྱི་ ཞོའི་ ཁ་ཆུ་ནི་ ཕལ་ཆེར་དར་ བ་ གསར་ བའི་ ཡོན་ ཏན་ དང་ ལྡན་ ལ།
ཁྱད་པར་དུ་འཁྲུ་ཞིང་བཤང་བ་སླ་བ་དང་། རྩ་སྦུབས་སྦྱོང་བར་བྱེད་པ་དང་།
ཞོ་ཁ་ཆུ་ལས་ཆུར་བ་བཙགས་པའི་རྗེས་དེ་ལ་ཆུར་ཁུར་གྲགས་པ་དེ་ནི་རླུང་
མཁྲིས་མི་སྐྱེ་ཞིང་བད་ཀན་སེལ་བར་བྱེད་པས་དགེ་ལ། ཞོ་བཙོས་པས་རྟུག་པ་
སྐམ་ཞིང་ཚད་པའི་འཁྲུ་བ་སེལ་བར་བྱེད་པ་ཡིན་ནོ། །ཞེས་པའོ། །
བཞི་བ་མཇུག་བསྡུ་བ་ནི། དེ་ལྟར་བཤད་ཟིན་པའི་དཀར་དེ་རྣམས་
ཐམས་ཅད་འབྱུང་ཁུངས་ཀྱི་དབང་དུ་བྱས་ནས་ལུག་དང་འབྲིའི་འོ་མ་སོགས་དྲོ་
ལ་བཅུད་ཆེ་བ་དང༌། བ་དང་ རའི་འོ་མ་སོགས་བསིལ་ཡང་དང་ ལྡན་པ།
མཛོ་མོའི་འོ་མ་དང་ཞོ་ལ་སོགས་པ་ནི་བསིལ་དྲོད་སྙོམས་པས་མཆོག་ཏུ་བཟང་
བ་ཡིན་ནོ། །ཞེས་པའོ། །
གཉིས་པ་ཆུའི་བཏུང་བ་བཤད་པ་ལ་གཉིས་ཏེ། མདོར་བསྟན་པ་དང༌།
རྒྱས་པར་བཤད་པའོ། །
དང་བོ་ནི། བཏུང་བ་རྣམས་ཀྱི་ནང་ནས་ཆུའི་དབྱེ་བ་ནི་རྣམ་པ་བདུན་
ཏེ། ནམ་མཁའ་ལས་འབབ་པ་ཆར་བའི་ཆུ་དང༌། གངས་ཞུ་བ་ལས་བྱུང་
བའི་ཆུ་དང་། ཆུ་ཀླུང་ལས་འབབ་པའི་ཆུ་དང༌། ཆུ་མིག་དང་། ཁྲོན་པའི་
ཆུ་དང་། བ་ཚྭ་ཅན་གྱི་ཆུ་དང་། ཤིང་གི་ཆུ་དང་རྣམ་པ་བདུན་པོ་དེ་དག་ནི་
རིམ་པས་དང་བོ་རྣམས་མཆོག་ཡིན་ཀྱང་། ཕྱི་མ་ཕྱི་མ་དམན་ཏེ་ངན་པར་
– 190 -



བཤད་པ་ཡིན་ནོ། །ཞེས་པའོ། །
གཉིས་པ་རྒྱས་པར་བཤད་པ་ལ་དྲུག་སྟེ། ཆར་ཆུ་དང་། གངས་ཆུ།
ངན་པའི་ཆུ། ཆུ་བསིལ། ཆུ་བསྐོལ་གྲང་བཤད་པའོ། །
དང་བོ་ནི། ནམ་མཁའ་ལས་འབབ་པའི་ཆུ་བོ་གངྒཱ་དེ་དང་རྗེས་སུ་
མཐུན་པར་འབྲས་ཆན་མི་རུལ་བའི་ཆར་ཆུ་ལྟ་བུ་ནི་མངར་བ་ལ་སོགས་པའི་རོ་
གཅིག་ ཏུ་ མི་ གསལ་ བ་ ཞིམ་ པས་ སེམས་ ཅན་ རྣམས་ མཆོག་ ཏུ་སྲེད་པ་དང་།
དྭངས་མ་ལ་སོགས་པའི་ཁམས་འཚོ་བར་བྱེད་པ་དང་། ངོམས་པ་དང་། བསིལ་བ་
དང་ཡང་བའི་ཡོན་ཏན་ལ་སོགས་པ་ཡན་ལག་བརྒྱད་དང་ལྡན་པ་ནི་བདུད་རྩི་
དང་མཚུངས་པ་ཡིན་པས་མཆོག་ཏུ་དགེའོ། ཞེས་པའོ། །
གཉིས་པ་གངས་ཆུ་བཤད་པ་ནི། གངས་ཅན་གྱི་རི་དང་ཁ་བས་་་་་
གཡོགས་པ་ཀུན་ལས་བྱུང་ཞིང་ཤུགས་དྲག་པོའི་རྡོ་ལ་བརྡབས་ཤིང་རེག་བྱ་དང་
ནུས་པ་གཉིས་ཀ་རབ་ཏུ་བསིལ་བ་ཡིན་པས་ཕོ་བའི་མེ་དྲོད་དང་རྒན་པོ་ལ་
སོགས་པས་ཅུང་ཟད་ཐུབ་པར་དཀའ་ཞིང་དགེ་བ་ཡིན་གྱི། གལ་ཏེ་གངས་
ལས་བྱུང་བའི་ཆུ་དེ་ཉིད་དྲག་པོར་འབྲུབ་པ་མ་ཡིན་པར་བརྟན་ཞིང་གཡུང་བ་
སྟེ་མཚོ་ལྟ་བུར་མི་འགྲོ་བ་དང་འགྲོ་རུ་ཟིན་ཀྱང་དལ་གྱིས་འབབ་པ་ཡིན་ན།
དེས་ལྟོ་བ་ལ་སོགས་པའི་སྲིན་བུ་དང་རྐང་བམ་དང་སྙིང་གི་ནད་ལྷག་པར་སྐྱེད་
པར་བྱེད། མདོར་ན་ཆུ་གང་ཡང་ས་ཕྱོགས་གཙང་མར་གནས་ཤིང་ཉི་མའི་
འོད་ཟེར་དང་རླུང་གི་རེག་པས་ཕོག་པ་རྣམས་བཟང་བ་ཡིན་ནོ། །ཞེས་པའོ། །
གསུམ་པ་ཆུ་ངན་པ་བཤད་པ་ནི། ཆུ་གང་ཞིག་འདབ་རྫོབ་ཅན་གྱི་ཆུ་
དང་། ཉ་ལྕིབ་ཅན་དང་། རྩ་དང་ལོ་མ་ཤིང་ལ་སོགས་པ་རྣམས་ཀྱི་གྲིབ་མ་
ཕོག་པ་དང་། བ་ཚྭ་ཅན་དང་སྲོག་ཆགས་གནས་པ་དང་། གཞན་ཡང་བཤང་གཅི་
- 191 -



དང་དུག་ལ་སོགས་པའི་ཁུ་བ་དང་ལྡན་པའི་ཆུ་རྣམས་ཀྱིས་ཉེས་པ་ཀུན་སྐྱེད་
པོར་བྱེད་པ་ཡིན་པས་ཤིན་ཏུ་ངན་པས་སྤང་བར་བྱའོ། །ཞེས་པའོ། ། །
བཞི་བ་ཆུ་བསིལ་བཤད་པ་ནི། གོང་དུ་བཤད་པའི་ཆུ་དེ་བསྐོལ་བ་མ་
བྱས་པར་ཆུ་བསིལ་བཏང་བ་དང་ལུས་ལ་གཏོར་བས་དྲན་མེད་དུ་བརྒྱལ་བ་
དང་། ལུས་ངལ་བར་གྱུར་པ་དང་ཆང་ནད་དང་མགོ་འཁོར་དང་སྐྱུག་པ་དང་
སྐོམ་དད་དང་ཧ་ཅང་ཚ་བ་ཤས་ཆེ་བར་གྱུར་པ་དང་། ཁྲག་མཁྲིས་འཕེལ་
བའི་ནད་དང་དུག་གི་ནད་ལ་སོགས་པའི་ཉེས་པ་སེལ་བར་བྱེད་པ་ཡིན་ནོ། །
ཞེས་པའོ། ། །
ལྔ་བ་ཆུ་བསྐོལ་བཤད་པ་ནི། ཆུ་བསྐོལ་དེ་ཡུལ་དུས་དང་ལྕི་ཡང་བར་མ་
ལ་རྗེས་སུ་དཔགས་ནས་ལེགས་པར་བསྐོལ་བའི་ཆུ་དེས་ནི་ཕོ་བ་ལ་སོགས་པའི་
མེ་དྲོད་སྐྱེད་ཅིང་ཁ་ཟས་འཇུ་བར་བྱེད་པ་དང༌། སྐྱིགས་བུ་སེལ་ཞིང་རླུང་
དང་བད་ཀན་དང་ལྟོ་བ་སྦོས་པ་དང་དབུགས་མི་བདེ་བ་དང་ཆམ་པ་གསར་བ་
དང་རིམས་གསར་བ་སེལ་ཞིང་ལམ་ནས་བཟློག་པར་བྱེད་པ་ཡིན་ནོ། ། ཞེས་
པའོ། །
དྲུག་པ་བསྐོལ་གྲང་བཤད་པ་ནི། ཆུ་ལེགས་པར་བསྐོལ་ནས་གྲང་དུ་
བཅུག་ པ་ ནི་ བད་ ཀན་ མི་ བསྐྱེད་ ཅིང་ མཁྲིས་ པ་ སེལ་ བར་ བྱེད་ པ་ ཡིན་ ལ།
བསྐོལ་གྲང་དེའང་ཉིན་ཞག་གཅིག་ལ་སོགས་པ་ཡུན་ལོན་ནས་དུག་དང་འདྲ་
བར་ཉེས་པ་ཀུན་བསྐྱེད་པར་བྱེད་པས་སྤང་བར་བྱའོ། །ཞེས་པའོ། །
གསུམ་པ་ཆང་གི་བཏུང་བ་བཤད་པ་ལ་གསུམ་སྟེ། ཆང་སྤྱིའི་ཡོན་ཏན་
དང༌། ཐལ་དྲགས་པའི་སྐྱོན་དང་། བྱེ་བྲག་སོ་སོར་བཤད་པའོ། །
དང་བོ་ནི། སྤྱིར་བཏང་གི་དབང་དུ་ཆང་ཐམས་ཅད་རོ་ནི་མངར་སྐྱུར་
-- 192 -



ཁ་བ་གསུམ་དང་ལྡན་པས་ཞུ་རྗེས་སྐྱུར་བ་དང་། ནུས་པ་རྣོ་དྲོ་རྩུབ་ཕྲ་དང་
ལྡན་པས་ཅུང་ཟད་ཐུར་དུ་འཁྲུ་ཞིང་ལུས་དྲོད་འབར་བར་བྱེད་པ་དང༌། སྨྲ་
བ་ལ་སོགས་པ་མི་ཞུམ་པའི་སྤོབས་པ་བསྐྱེད་ཅིང་གཉིད་འཕེལ་བ་དང་བད་རླུང་
སེལ་བའི་བྱ་བ་བྱེད་པ་ཡིན་ནོ། །ཞེས་པའོ། །
གཉིས་པ་ཆང་ཐལ་དྲགས་པའི་སྐྱོན་བཤད་པ་ནི། ཆང་འཐུང་བ་མང་
དེ་ཧ་ཅང་ཐལ་དྲགས་པ་ན་སེམས་རང་བཞིན་དུ་གནས་པ་གཞན་དུ་བསྒྱུར་ཏེ་
བག་མེད་པར་འཇུག་པའི་ངོ་ཚ་ཉེས་པར་འཇུག་པར་འགྱུར་རོ། །དེའང་ར་རོ་
བ་དང་བོ་སྟེ་མྱོས་པར་གྱུར་མ་ཐག་པ་དེའི་ཚེ་བག་མེད་པའི་གནས་ལ་ལྷག་པར་
གནས་ཤིང་རགས་པའི་རྣམ་རྟོག་ངན་པའི་རྗེས་སུ་འབྲང་བ་ལ་ཕལ་ཆེར་བཅོམ་
པ་ལྟར་མྱོས་པའི་རང་བཞིན་དེ་ཉིད་ལ་བདེ་བ་ཡིན་སྙམ་པའི་འདུ་ཤེས་གཅིག་
ཏུ་བསྡུས་ཤིང་དེ་ལྟར་སེམས་པར་བྱེད་ལ། དེ་བཞིན་དུ་ར་རོ་བའི་གནས་
སྐབས་གཉིས་པ་ལ་བབ་པ་དེའི་ཚེ་གླང་ཆེན་སྨྱོན་པ་ལྕགས་ཀྱུ་དང་བྲལ་པ་ཅི་བྱ་
གཏོལ་མེད་པ་ལྟར་རང་བཞིན་དང་བཅས་པའི་ཁ་ན་མ་ཐོ་བ་སྟེ་འཇིག་རྟེན་ན་
སྨད་པར་འོས་པའི་བྱ་བ་ཀུན་དང་ཚུལ་ཁྲིམས་འཆལ་པའི་གནས་སུ་འཇུག་པར་
བྱེད་ཅིང་། ར་རོ་ཐ་མ་སྟེ་མྱོས་པའི་མཐར་ཐུག་པ་དེའི་ཚེ་སེམས་བག་མེད་པ་
དང་བཅས་ནས་རོ་ལྟར་ཉལ་ཞིང་བྱ་བ་དང་བྱ་བ་མ་ཡིན་པ་གང་ཡིན་མི་ཤེས་
པར་མུན་པ་ལྟ་བུའི་གནས་སུ་འགྱུར་བ་དེའི་ཕྱིར་བློ་དང་ལྡན་པའི་ལེགས་འདོད་
རྣམས་ཀྱིས་ཆང་ཉིད་སྤང་བར་བྱ་ཞིང་། གལ་ཏེ་འཐུང་ཟིན་ཀྱང་མྱོས་པར་མ་
ཡིན་པའི་འཚམས་སུ་ཤེས་པར་བྱ་སྟེ་བཏང་ངོ་། །ཞེས་པའོ། །
གསུམ་པ་ཆང་གི་བྱེ་བྲག་སོ་སོར་བཤད་པ་ནི། ཆང་དུ་གྱུར་པ་ཐམས་
ཅད་ཀྱི་གསར་བ་རྣམས་ལྕི་ཞིང་རྙིང་པ་ཀུན་ཡང་བ་ཡིན་ལ། འོ་ན་ཧ་ཅང་
193 —



གསར་བ་མ་སྨིན་པའི་གསར་འཇམ་ནི་ཕོ་བའི་མེ་དྲོད་བསྐྱེད་ཅིང་འཇུ་སླ་བ་
ཡིན་ནོ། །དེ་བཞིན་དུ་འབྲུ་སོ་སོ་ལས་ཀྱང་གྲོ་ཆང་དང་འབྲས་ཆང་དང་ནས་
ཆང་རྣམས་ནི་རིམ་པར་གོང་མ་ལྕི་ཞིང་། སོ་བ་དང་སྦེ་ད་དང་ཡོས་ལས་བྱས་
པའི་ཆང་ནི་གོང་མ་རྣམས་ལས་ཆེས་ཤིན་ཏུ་ཡང་བ་ཡིན་ལ། ཆང་དེ་རྣམས་
གང་ཡང་རུང་བ་དུས་ལས་འདས་ཏེ་ཡུན་རིང་བོར་ལོན་པས་རང་བཞིན་གྱིས་
ཤིན་ཏུ་སྐྱུར་བ་འབའ་ཞིག་ཏུ་སོང་བ་ལ་ཚྭ་ཞེས་པ་དེས་ནི་ཁྲག་མཁྲིས་དང་བད་
ཀན་གྱི་ནད་སེལ་བར་བྱེད་པ་ཤིན་ནོ། །ཞེས་པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ཟས་ཀྱི་ཚུལ་ཤེས་པར་བྱ་བའི་ལེའུ་སྟེ་བཅུ་དྲུག་པ་རྫོགས་སོ། །ཞེས་པའོ། །
ཟས་སྐོམ་བསྡམ་པར་བྱ་བ།
གཉིས་པ་མི་འཕྲོད་པའི་ཟས་སྐོམ་བསྡམ་པར་བྱ་བ་ལ་གསུམ་སྟེ། ཉན་
པར་གདམས་པ་དང་། གཞུང་དོན་དངོས་བཤད་པ་དང་། ལེའུའི་མཚན་་
བསྟན་པའོ། །
དང་བོ་ནི། ཟས་ཚུལ་ཤེས་པར་བྱ་བའི་ལེའུ་གསུངས་ཟིན་པའི་རྗེས་
ཐོག་དེ་ནས་ཡང་དྲང་སྲོང་རིག་པའི་ཡེ་ཤེས་ཀྱིས་ཚིག་འདི་སྐད་ཅེས་གསུངས་
སོ། །དེ་ཡང་ཀྱེ་ཞེས་བོས་ནས་དྲང་སྲོང་ཆེན་པོ་ཡིད་ལས་སྐྱེས་འཁོར་དང་་
བཅས་པས་ལེགས་པར་ཉོན་ལ་ཡིད་ལ་ཟུངས་ཤིག་ཅེས་གདམས་སོ། ། ཞེས་
པའོ། །
གཉིས་པ་གཞུང་དོན་དངོས་བཤད་པ་ལ་གསུམ་སྟེ། མདོར་བསྟན་པ་
-- 194 -



དང་། རྒྱས་པར་བཤད་པ་དང་། མཇུག་བསྡུ་བའོ། །
དང་བོ་ནི། ཟས་སྐོམ་ནི་བཟའ་ཞིང་བཏུང་བར་བྱ་བ་ཁོ་ན་ཡིན་མོད་
ཀྱང༌། འགའ་ཞིག་ནི་བསྡམ་པར་བྱ་བ་དག་ཀྱང་ཡོད་དོ། །གང་ཞེ་ན་སྦྱར་བ་
ལ་སོགས་པའི་དུག་དང་ལྡན་ཞིང་མི་འཕྲོད་པའི་ཟས་དང༌། དེ་མ་བསྡམ་པར་
ཟོས་ན་འཕྲལ་དུ་སྲོག་འདོར་བར་བྱེད་པའམ་རླུང་ལ་སོགས་པའི་ཉེས་པ་་་་
འཁྲུགས་པས་དེ་མི་བཟོད་པའི་ཟུག་རྔུས་འདེབས་པར་འགྱུར་བ་དེའི་ཕྱིར་་་
འབད་པས་བསྲུང་བར་བྱའོ། །དེ་ཡང་རྒྱལ་བོའི་ཕོ་བྲང་ཉིད་དམ། དེ་དང་
ཉེ་བར་སྲོག་འཚོ་བའི་སློབ་དཔོན་སྨན་པ་མཁས་པ་བཞག་ཅིང་གནས་བར་་
བྱའོ། །དེས་ནི་ཟས་སྐོམ་ལ་བསྡམ་པར་བྱ་བའི་དུག་ཡོད་མེད་ལེགས་པར་་་་
བརྟག་ཅིང་ངེས་པར་དུག་གི་འཇིགས་པ་ལས་ཐར་བར་འགྱུར་བ་ཡིན་པ་དེས་ན་
སྨན་པ་མཁས་པ་རྟག་ཏུ་བསྟེན་པར་བྱའོ། །ཞེས་པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། ཁ་ཟས་དུག་ཡོད་མེད་་་་
བརྟག་པ། དུག་ཏུ་འགྱུར་ཚུལ། བསླབ་བྱ་བསྟན་པའོ། །
དང་བོ་ནི། བློ་དང་ལྡན་པ་རྣམས་ཀྱིས་དོགས་པའི་གནས་སམ་གཞན་
དུའང་རུང་སྟེ་བཟའ་བཏུང་གི་རིགས་རྣམས་ལ་སྦྱར་བ་ལ་སོགས་པའི་དུག་ཡོད་
མེད་ལེགས་པར་བརྟགས་ཤིང་དཔྱད་ནས་སྤང་ཤེས་པར་བྱའོ། །དེ་ཡང་སྦྱར་བ་
དང་གྱུར་པ་དང་དངོས་ཀྱི་དུག་དང་ལྡན་པའི་ཟས་སྐོམ་གང་ཡང་རུང་བ་རང་
གི་རང་བཞིན་དེ་ལས་ཁ་དོག་དང་དྲི་རོ་ལ་སོགས་པ་བཟློག་ཅིང་མི་འདྲ་བར་
འགྱུར་ལ། ཁྱད་པར་དུ་མེ་ལ་བསྲེགས་པའི་ཚེ་དུ་བ་རྨ་བྱའི་མགྲིན་པ་དང་
འདྲ་བ་འབྱུང་ཞིང་། མེ་ལྕེ་ཕྱོགས་གཅིག་ཏུ་འཁྱུལ་ཞིང་མེ་སྟག་བརྒལ་ཏེ་འགྲོ་
བ་དང༌། ཁ་ཟས་དེ་ཉིད་མཐོང་ན་བྱ་རོག་རྣམས་སྐད་འདོན་ཞིང་རྨ་བྱ་ནི་
- 195 --



དགའ་བར་འགྱུར་བ་དང་། ཁྱི་ལ་བྱིན་ན་ལྟོ་བ་དྲོས་པའི་ཚེ་སྐྱུག་པར་འགྱུར་
ཏེ། བྱེ་བྲག་ཏུ་ཤ་ལ་དུག་ཡོད་ན་དམར་ལ་ལྕགས་བསྲེགས་པ་ལ་སྦྱར་ན་མི་
ལེན་པ་དང་། སྦོས་པ་ལྟར་འབྱུང་ཞིང༌། ཆང་དང་སྦྱར་བ་མིག་ལ་བདུགས་
ན་མིག་ཚ་ཞིང་འཁྲུགས་པར་འགྱུར་ལ། གལ་ཏེ་ཉོན་མོངས་པས་ཀུན་ནས་
བླང་ན་དུག་སྟེར་བའི་ཆག་ཚང་གི་མི་སྟེ་གཡོས་མཁན་དེ་ཉིད་ཁ་སྐུམས་ནས་
ལུས་ རྡུལ་ ཞིང་ འདར་ བསྐྲག་ ཅིང་ ས་ གཅིག་ ཏུ་ འདུག་ མི་ ཚུགས་ པ་ དང་།
གནོང་བག་གི་རྣམ་འགྱུར་དང་ལྡན་པ་ལ་དོན་མེད་ཀྱི་ཕྱོགས་རྣམས་སུ་བལྟ་བར་
བྱེད་ལ། དེ་ལྟར་ཞིབ་ཏུ་ཤེས་པར་བྱས་ནས་ལུས་ཅན་ཕྲ་མོ་དང་བཅས་པ་
ཀུན་ལ་གནོད་པར་འགྱུར་བ་ཁོ་ན་ཡིན་པའི་ཕྱིར་དུག་ལྡན་གྱི་བཟའ་བཏུང་དེ་
དག་ས་འོག་སོགས་གཞན་དུ་དོར་བའམ་ལྷག་མ་མེད་པའི་ཐབས་ལ་ནན་ཏན་
བྱའོ། །ཞེས་པའོ། །
གཉིས་པ་ཁ་ཟས་དུག་དུ་འགྱུར་ཚུལ་བཤད་པ་ནི། གང་ཡང་རུང་བའི་
ཁ་ཟས་ལས་བྱུང་བའི་ཉེས་པ་ཁྲུས་དང་རློན་ལས་མ་སྦྱངས་པ་དེ་ནི་ཟས་མི་
འཕྲོད་པ་ཟོས་པ་ལས་བྱུང་བ་སྦྱར་བ་དངོས་ལྟ་བུའི་དུག་མ་ཡིན་ཡང་ཁ་ཟས་ཀྱི་
བྱེ་བྲག་ཕན་ཚུན་ནུས་པ་མི་འཕྲོད་པ་འགའ་ཞིག་ཟོས་པ་ལ་བརྟེན་ནས་སྦྱར་
དུག་དང་མཚུངས་པར་འགྱུར་བ་དག་ཀྱང་ཡོད་དོ། ། དེ་ཡང་ཞོ་མ་ལངས་པ་
དང་ཆང་གསར་མི་འཕྲོད་པ་དང་། ཉའི་ཤ་དང་འོ་མ་གཉིས་འཕྲོད་པར་གྱུར་
པ་མ་ཡིན་ནོ། །དེ་བཞིན་དུ་འོ་མ་དང་ཤིང་ཏོག་གཉིས་མི་འཕྲོད། བྱའི་སྒོ་ང་
དང་ཉའི་ཤ་མི་འཕྲོད། སྲན་མའི་ཚོད་མ་དང་བུ་རམ་དང་ཞོ་ཡང་མི་འཕྲོད།
ཤ་མོང་ཡུངས་དཀར་ནག་གི་མར་བརྔོས་པ་མི་འཕྲོད། ཁྱིམ་བྱའི་ཤ་དང་ཞོ་
བསྲེས་ནས་ཟ་བ་དང༌། མར་གསར་མཁར་བའི་སྣོད་དུ་ཞག་བཅུ་ལས་ལྷག་སྟེ་
ཁ 196 -



ཟ་བ་དང་སྐྱེར་བའི་མེ་ལ་བྱ་ཧ་རི་ཏྲ་ཤ་ཞེས་བ་ལྗང་གུ་དེ་བསྲེགས་ཏེ་ཟ་བ་དང་།
ཅོང་ཞིའི་བྱེ་མ་ཟོས་པའི་རྗེས་ལ་ཤ་མོང་ཁུར་བའི་བྱེ་བྲག་ཟ་བ་དང་། ཞུན་མར་
ཟོས་པའི་རྗེས་ལ་ཆུ་གྲོང་འཐུང་བ་དང་། ཤ་རློན་དང་འོ་མ་ཞོ་སོགས་དང་
དཀར་དང་ཆང་སོགས་སྐྱུར་དང་རྩམ་པའི་དྲི་ཕོག་སྟེ་ཞག་ཏུ་ལུས་པ་ཟ་བ་དང་།
ཤ་བཙོས་པའི་རླངས་པ་བསུབས་ཏེ་ཟ་བ་དང་། སྟར་བུ་དང་ཆུ་ཀླུང་སོགས་
སྐྱུར་དུ་གཏོགས་པ་རྣམས་འོ་མ་དང་ལྷན་དུ་ཟ་བ་དང་། གཞན་ཡང་ཕན་
ཚུན་མཐུན་པ་དག་ཀྱང་སྔ་མ་མ་ཞུ་བ་ཕྱི་མ་ཟོས་པའི་ཉེས་པ་དང༌། ཁ་ཟས་མི་
འཕྲོད་པ་ཟོས་ནས་ཕན་ཚུན་འཐབ་པར་འགྱུར་བ་དང༌། མ་གོམས་པའི་བཟའ་
བཏུང་བྱེད་པ་དང་། བབ་ཆོལ་དུ་ཟོས་ཤིང་འཐུངས་པ་ལ་སོགས་པའི་རྐྱེན་
དེའི་དུག་ཏུ་སོང་ནས་ཟུག་རྔུ་མི་བཟད་པས་འདེབས་ཤིང་སྲོག་གི་དབང་བོ་
འཇོམས་པར་འགྱུར་བས་ན་བདེ་འདོད་རྣམས་ཀྱིས་རྟོགས་དཔྱོད་དང་ ལྡན་
པའི་སྒོ་ནས་སྤང་བླང་ཤེས་པར་བྱོས་ཤིག། ཅེས་པའོ། །
གསུམ་པ་མཇུག་བསྡུ་བ་ནི། གོང་དུ་ཁ་ཟས་མི་འཕྲོད་པས་དུག་ལྟ་བུར་
འགྱུར་ཚུལ་བཤད་མོད་ཀྱང་། དམིགས་བསལ་དུ་ལུས་ཀྱི་རྩོལ་བ་དང་བཅས་
ཤིང་ཞུན་མར་ལ་སོགས་པ་སྣུམ་རྟག་ཏུ་བསྟེན་པས་ཕོ་བའི་མེ་དྲོད་ཤིན་ཏུ་ཆེ་བ་
དང་། ན་སོ་དར་ལ་བབ་ཅིང་ལུས་ཀྱི་སྟོབས་དང་ལྡན་པ་དག་གིས་མི་འཕྲོད་
པའི་ཁ་ཟས་འགའ་ཞིག་ཟོས་པར་གྱུར་ཀྱང་ནད་དུ་མི་འགྱུར་བ་དང་། དེ་
བཞིན་དུ་ཅུང་ཟད་ཙམ་གོམས་པར་ཟོས་པའང་གནོད་པར་མི་འགྱུར་བ་དག་
ཀྱང་ཡོད་ལ། རྣམ་པ་དེས་ན་སླར་ནས་ཁ་ཟས་མི་འཕྲོད་པ་བསྟེན་པར་འདོད་
པའམ་གོམས་ཟིན་པ་སྤང་བར་བྱེད་པ་དང་། འཕྲོད་པའི་ཁ་ཟས་དག་ཀྱང་
ཕྱིས་ནས་བསྟེན་པར་འདོད་པའམ་སྔར་གོམས་འདྲིས་ཡིན་པས་སྤང་བར་བྱེད་
- 197



འདོད་ན་ཞག་ཉི་ཤུའམ་བཅུའི་བར་དུ་བཞི་ཆ་དང་བཅུ་དྲུག་ཆའི་རེ་རེ་བཞིན་
བསྣོན་འབྲིད་ཞག་གིས་བར་ཆོད་པར་བྱས་ཏེ་བསྟེན་པ་ལས་ལེགས་པར་འདྲིས་
ཤིང་གོམས་པའི་སྒོ་ནས་ཆ་ཡིས་བསླབ་པར་བྱ་བ་ཡིན་གྱི། འཕྲལ་དུ་གློ་བུར་
དུ་མི་འོས་པ་སྤང་ཞིང་འོས་པ་བསྟེན་པར་གྱུར་ན་མི་འཕྲོད་པ་དང་འཕྲོད་པའི་
ཟས་གང་རུང་ཡིད་དུ་ཟིན་ཀྱང་དེས་ཉེས་པ་མྱུར་དུ་འཁྲུགས་ཏེ་ལུས་ལ་གནོད་
པར་འགྱུར་བ་དེའི་ཕྱིར་ན་གནོད་པར་བྱེད་པ་ཉེས་པ་གསུམ་དང་གནོད་པར་བྱ་
བའི་བདག་ཉིད་ཅན་གཉིས་ཕན་ཚུན་ཤིན་ཏུ་ཉེ་བར་གྱུར་བ་ལས་བྱུང་བའི་ལུས་
འདི་ཉིད་ལ་ཕན་པ་མེད་ཅིང་གནོད་པར་བྱེད་པའི་ཁ་ཟས་དང་སྤྱོད་ལམ་ལ་
མཁས་པས་སྤང་བར་བྱ་ཞིང༌། ཉེས་པ་ལྡང་བ་རྣམས་ཕྱིར་བསལ་ནས་སླར་མི་
སྐྱེ་བར་བྱ་བ་ནི་ཡོན་ཏན་ཐམས་ཅད་འཕེལ་བར་བྱེད་པའི་གཞི་ཡིན་ནོ། །ཞེས་
པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ཁ་ཟས་བསྡམ་པའི་ལེའུ་སྟེ་བཅུ་བདུན་པ་རྫོགས་སོ། །ཞེས་པའོ། །
ཟས་ཚོད་རན་པར་བཟའ་བ།
གསུམ་པ་ཟས་ཚོད་རན་པར་བཟའ་བའི་ཚུལ་བཤད་པ་ལ་གསུམ་ སྟེ།
ཉན་པར་གདམས་པ་དང་། གཞུང་དོན་དངོས་བཤད་པ་དང་། ལེའུའི་
མཚན་བསྟན་པའོ། །
དང་བོ་ནི། ཟས་བསྡམ་པར་བྱ་བའི་ཚུལ་བཤད་ཟིན་པའི་རྗེས་ཐོག་དེ་
ནས་ཡང་དྲང་སྲོང་རིག་པའི་ཡེ་ཤེས་དེ་ཉིད་ཀྱིས་ཚིག་འདི་སྐད་ཅེས་གསུངས་
，
- 198 -



སོ། །ཀྱེ་ཞེས་འབོད་ཚིག་སྔོན་དུ་བཏང་ནས་དྲང་སྲོང་ཆེན་པོ་ཡིད་ལས་སྐྱེས་
འཁོར་དང་བཅས་པ་རྣམས་ཉོན་དང་ངས་ལེགས་པར་བཤད་པར་བྱའོ། །ཞེས་
པའོ། ། །
གཉིས་པ་གཞུང་དོན་དངོས་བཤད་པ་ལ་གཉིས་ཏེ། མདོར་བསྟན་པ་
དང༌། རྒྱས་པར་བཤད་པའོ། །
དང་བོ་ནི། བློ་དང་ལྡན་པ་རྣམས་ཀྱིས་དུས་དང་རྣམ་པ་ཀུན་ཏུ་ཟས་
ཚོད་རན་པར་བཟའ་དགོས་ཏེ། ཟས་རྣམས་ནུས་པ་ལྕི་ཡང་གི་ཚད་ལས་་་
དཔག་པར་བྱའོ། །སྐམ་སའི་ནས་ལས་བྱུང་བའི་རྩམ་པ་དང༌། སྐམ་སའི་རི་
དྭགས་ཀྱི་ཤ་བཙོས་པ་སོགས་ཡང་ལ་དྲོ་བ་རྣམས་འགྲངས་པར་བཟའ་ཞིང་དེ་
ལས་གོ་ལྡོག་པའི་ཁ་ཟས་ལྕི་ཞིང་བསིལ་བ་རྣམས་ཕྱེད་འགྲངས་ཙམ་བཟའ་བར་
བྱའོ། །མདོར་ན་སྔ་དྲོ་ཟོས་པ་དགོང་དུས་སུ་འཇུ་བ་ལྟ་བུ་བདེ་བླག་ཏུ་འཇུ་བ་
གང་ཡིན་པ་དེ་ལ་ཟས་ཚོད་རན་པར་བཟའ་བ་ཞེས་སུ་བཤད་པ་ཡིན་པས།
དེ་ནི་ལུས་འཚོ་བའི་རྒྱུའི་གཙོ་བོ་སྟེ། ཕོ་བའི་མེ་དྲོད་བསྐྱེད་པར་བྱེད་པ་ཡིན་
ནོ། །ཞེས་པའོ། །
གཉིས་པ་རྒྱས་པར་བཤད་པ་ལ་བཞི་སྟེ། ཟས་ཚོད་མ་ཟིན་པའི་སྐྱོན་
དང༌། ཚོད་བཟུང་བའི་ཚད་དང༌། བཏུང་བའི་དུས་དང་། ཚོད་ཟིན་
པའི་ཕན་ཡོན་བསྟན་པའོ། །
དང་བོ་ནི། ཟས་ཚོད་ཟིན་པ་ནི་མེ་དྲོད་ལ་སོགས་པ་སྐྱེད་པའི་རྒྱུ་ཡིན་
ལ། གལ་ཏེ་ཟས་ཀྱི་ཚོད་མ་ཟིན་པར་ཆུང་བར་གྱུར་ན་ནི་ལུས་ཀྱི་སྟོབས་དང་
མདངས་ལ་སོགས་པ་མི་འཕེལ་ཞིང་རྒྱུ་དེས་ལུས་ཟུངས་ཉམས་པར་འགྱུར་ལ།
ཁྱད་པར་དུ་རླུང་ནད་མ་ལུས་པ་འབྱུང་བར་བྱེད་པ་དང་། ཡང་ན་ཁ་ཟས་
199 -



ཚད་ལས་ཐལ་ན་ནི་མ་ཞུ་བ་བེ་སྣབས་བསྐྱེད་ནས་དེ་ཡིས་མེ་དང་མཉམ་པའི་
རླུང་རྒྱུ་བའི་རྩ་སྦུབས་བཀག་སྟེ་མེ་སྤར་བའི་རྒྱུན་ཆད་པ་ལ་བརྟེན་ནས་ཕོ་བའི་
མེ་དྲོད་ཉམས་པས་གསུད་ནད་དང་། ཤིང་རེངས་ལ་སོགས་པའི་ཉེས་པ་་
རྣམས་དང་གཅོང་ནད་མ་ལུས་པ་ཐམས་ཅད་བསྐྱེད་པར་བྱེད་པ་ཁོ་ན་ཡིན་པ་
དེའི་ཕྱིར་ན་ཁ་ཟས་ཡང་ལྕི་དང་ཕོ་བའི་མེ་དྲོད་ཆེ་ཆུང་འགྲངས་ཚོད་རྣམས་
གཅིག་ཏུ་སྦྱར་ཏེ་ལོངས་སྤྱོད་པར་བྱའོ། །ཞེས་པའོ། །
གཉིས་པ་ཟས་ཚོད་བཟུང་བའི་ཚད་བསྟན་པ་ནི། མེ་དྲོད་ཀྱི་ཤས་ཆུང་
ཞིང་རླུང་མཁྲིས་ཀྱི་ནད་མེད་པ་དང་རྒྱལ་བོ་ལ་སོགས་པ་ལུས་བདེ་ཞིང་དལ་
བར་འདུག་པ་རྣམས་ཀྱི་ལྟོ་བའི་བཞི་ཆ་གཉིས་ཁ་ཟས་ཀྱིས་དེགང་ལ་བཞི་ཆ་
གཅིག་སྐོམ་གྱིས་དགང་བ་དང་ཆ་བཞི་བ་ནི་བད་ཀན་མྱགས་བྱེད་དང་མཁྲིས་པ་
འཇུ་བྱེད་དང་རླུང་མེ་ མཉམ་ གསུམ་ གྱི་གནས་སུ་བཞག་པར་བྱ་བ་ཡིན་གྱི།
དར་མ་མེ་དྲོད་ཆེ་བ་དང་ལུས་བྲེལ་བ་སོགས་ལ་དེ་ལྟ་བུ་མ་ཡིན་ཏེ། དེ་ལ་ཅུང་
ཟད་འགྲངས་པར་ཟའོ་ཞེས་དོན་གྱིས་རྟོགས་པར་བྱའོ། །ཞེས་པའོ། །
གསུམ་པ་སྐོམ་བཏུང་བའི་དུས་བཤད་པ་ནི། ཕོ་བའི་དྲོད་ཆེ་བ་རྣམས་
ཀྱིས་རྩམ་པ་ལས་གཡོས་སུ་བྱས་པའི་ཟས་ཟོས་རྗེས་སུ་ཆུ་བསིལ་དྭངས་ཤིང་དྲི་
མ་མེད་པའི་སྐོམ་འཐུངས་པར་གྱུར་པས་ན་ངོམས་ཞིང་ཚིམ་པ་དང༌། ལུས་
ཀུན་ལ་ཁྱབ་ཅིང་རྫོགས་པར་བྱེད་པ་དང་། ཟས་སྐ་བའི་ཆ་ཤས་རྣམས་འདུལ་
བ་དང་། བདེ་བླག་ཏུ་འཇུ་ཞིང༌། ལུས་ཀྱི་ཉམས་ཚགས་བརྟས་ཤིང་ལུས་
སྟོབས་ཆེས་ཆེར་འཕེལ་བར་བྱེད་པ་ལ་སོགས་པའི་ཕན་ཡོན་དང་ལྡན་པ་ཡིན་ལ།
འོན་ཀྱང་སྐད་འགགས་པ་དང་གློ་རྡོལ་དང་ལུད་པ་ཆམ་པ་ལ་སོགས་ཏེ་མདོར་
ན་ནམ་ཚོད་ཡན་ཆད་ཀྱི་ནད་རྣམས་ལ་གནོད་པ་ཡིན་ནོ། །མེ་དྲོད་ཆུང་བ་
- 200 --



རྣམས་ཀྱིས་ནི་ཤ་ཟོས་པའི་རྗེས་ལ་ཆང་བཏུང་བར་བྱ་ཞིང་། དེའང་ཅུང་ཟད་
མི་འཇུ་བའི་རྣམ་པས་སྦོས་པར་གྱུར་ན་ཟོས་རྗེས་སླར་ཡང་ཆུ་སྐོལ་བཏུང་བར་
བྱ་བ་ཡིན་ལ། དེ་བཞིན་དུ་ལུས་སྐམ་པོ་དེ་ཉིད་ཤས་ཆེར་རྒྱས་པར་བྱེད་
འདོད་ན། མྱོས་པ་མ་ཡིན་ཙམ་ཆང་བཏུང་བར་བྱ་བ་དང༌། དེ་ལས་ཟློག་སྟེ་
ལུས་སྦོམ་པོའི་ཤ་འབྲི་བར་འདོད་པ་ལ་སྦྲང་རྩི་དང་སྦྱར་བའི་ཆུ་ཡང་ཡང་དུ་
བཏུང་བར་བྱའོ། །གཞན་ཡང་འདི་ལྟ་སྟེ། ཞོ་དང་ཆང་དང་དུག་གིས་སྦགས་
པའི་ཁ་ཟས་དང་སྦྲང་རྩི་རྣམས་ཟོས་པས་ན་བར་འགྱུར་རམ། ན་བར་མ་གྱུར་
ན་ཡང་དེ་ལ་རྗེས་ཐོག་དེ་ཉིད་དུ་ཆུ་བསིལ་འཐུངས་ན་ཟུག་རྔུ་འཇོམས་ཤིང་
ཕྱིས་མི་ལྡང་བར་ཕན་པ་ཡིན་ལ། མདོར་ན་ཁ་ཟས་དང་བཅས་པ་གཙོ་ཆེར་
ཟོས་པའི་བར་དང་ཐ་མ་དང་ཐོག་མ་གང་དུ་སྐོམ་སྟེ་ཆུ་འཐུང་བར་གྱུར་པ་དེ་
ལས་རིམ་པ་བཞིན་དུ་དང་བོ་ལྟར་ན་ལུས་ཀྱི་ཉམས་ཚགས་རན་ཞིང་། གཉིས་པ་
ལྟར་ན་སྦོམ་པ་དང༌། གསུམ་པ་ལྟར་ན་རིད་ཅིང་སྐེམ་པོར་འགྱུར་བ་ཡིན་
པས་དེ་ལྟར་ཡིད་དང་མཐུན་པར་སྤྱད་པར་གྱིས་ཤིག། ཅེས་པའོ། །
བཞི་བ་ཟས་ཚོད་ཟིན་པ་བྱས་པའི་ ཕན་ཡོན་བསྟན་པ་ནི། རླུང་ལ་
སོགས་པའི་ཉེས་པ་རྣམས་རང་རང་གི་ལམ་མ་ཡིན་པ་རྣམས་སུ་མི་འགྲོ་ཞིང་
ལུས་ཀྱི་མེ་དྲོད་ཆེས་ཆེར་འབར་ཞིང་འཇུ་བའི་ལས་བྱེད་པ་དང༌། ཡུལ་ཡང་
ཞིང་དང་ག་བདེ་ལ་མིག་ལ་སོགས་པའི་དབང་བོ་རྣམས་ཡུལ་སོ་སོ་ལ་གསལ་
བར་ལོངས་སྤྱོད་པ་དང་། ཤེད་སྟོབས་ཆེ་ཞིང་བཤང་བ་དང་གཅིན་པ་འོག་
རླུང་དང་བཅས་པ་གནོད་མེད་བདེ་བར་རྒྱུ་བ་ལ་སོགས་པའི་ཡོན་ཏན་རྣམས་ནི་
གོང་དུ་བཤད་པ་ལྟ་བུའི་ཟས་ཀྱི་ཚོད་ལེགས་པར་ཟིན་པ་དག་ལ་ངེས་པ་ཁོ་ནར་
འབྱུང་བར་འགྱུར་རོ། །ཞེས་པའོ། །
= 201 ཁ



གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ཟས་ཚོད་རན་པར་བཟའ་བའི་ལེའུ་སྟེ་བཅོ་བརྒྱད་པ་རྫོགས་སོ། །ཞེས་པའོ། །
202 -



སྦྱོར་བ་སྨན་གྱི་གནས། །
རོ་དང་ཞུ་རྗེས་བསྟན་པ།
གསུམ་པ་སྦྱོར་བ་སྨན་གྱི་གནས་བཤད་པ་ལ་གཉིས་ཏེ། ཇི་ལྟར་ཞུས་
པའི་ཚུལ་དང་། དེའི་ལན་བསྟན་པའོ། །དང་བོ་ནི། གཉེན་པོ་གཉིས་པ་
འཚོ་བ་ཟས་ཀྱི་གནས་བཤད་ཟིན་པའི་རྗེས་དེ་ནས་སླར་ཡང་དྲང་སྲོང་ཡིད་ལས་
སྐྱེས་ཀྱིས་སྟོན་པ་དྲང་སྲོང་རིག་པའི་ཡེ་ཤེས་ལ་འདི་སྐད་ཅེས་ཞུས་སོ། །ཀྱེ་ཞེས་
བོས་ནས་སྟོན་པ་དྲང་སྲོང་རིག་པའི་ཡེ་ཤེས་ལགས། སྦྱོར་བ་སྨན་གྱི་གནས་ལ་
བདག་ཅག་རྣམས་ཀྱི་ཚུལ་ཇི་ལྟར་བསླབ་པར་བགྱི་ཞེས་འདྲི་བ་ལགས་ན་འཚོ་
མཛད་སྨན་པའི་རྒྱལ་བོ་ཁྱེད་ཀྱིས་བཤད་དུ་གསོལ་ཞེས་ཞུས་པ་ལས་ཞེས་པ་ཡིན་
ནོ། ། གཉིས་པ་དེའི་ལན་བཤད་པ་ལ་གཉིས་ཏེ། ཉན་པར་གདམས་ཤིང་
མདོར་ བསྟན་ པ་ དང་། གཞུང་ དོན་ རྒྱས་ པར་ བཤད་ པའོ། ། དང༌ བོ་ ནི།
ལན་སྟོན་པ་མཆོག་གིས་འདི་ལྟར་གསུངས་པ། ཀྱེ་ཞེས་བོས་ནས་དྲང་སྲོང་
ཆེན་པོ་ཡིད་ལས་སྐྱེས་འཁོར་དང་བཅས་པས་ཉོན་ལ་ཡིད་ལ་ཟིན་པར་གྱིས་ཤིག་
ཅེས་གདམས་ནས་ནད་ལ་གསོ་བར་བྱེད་པའི་གཉེན་པོ་བཞི་ཡོད་པ་ལས་གསུམ་
པ་སྦྱོར་སྨན་གྱི་གནས་ལ་བསླབ་པར་བྱ་བའི་ཚུལ་ནི་རོ་དང་ཞུ་རྗེས་དང་ནུས་པ་
དང་སྦྱར་ཐབས་ཏེ་བཞིའི་སྒོ་ནས་ཤེས་དགོས་སོ། །ཞེས་པའོ། ། །
གཉིས་པ་གཞུང་དོན་རྒྱས་པར་བཤད་པ་ལ་གསུམ་ སྟེ། སྨན་གྱི་རོ་་་
བཤད་པ་དང་། སྨན་གྱི་ནུས་པ་བཤད་པ་དང༌། སྨན་གྱི་སྦྱར་ཐབས་བཤད་
པའོ། ། དང་ བོ་ སྨན་ གྱི་ རོ་ བཤད་ པ་ལ་ བཞི་ སྟེ། མདོར་ བསྟན་ པ་ དང་།
— 203 -



རྒྱས་པར་བཤད་པ་དང༌། ཞར་ལ་ཞུ་རྗེས་བསྟན་པ་དང་། ལེའུའི་མཚན་
བསྟན་པའོ། །དང་བོ་ནི། སྨན་གྱི་རོ་སོགས་ཀྱི་དང་བོ་རོ་བཤད་པ་ལ་རོའི་
རྟེན་དང་དབྱེ་བ་དང་ངོ་བོ་དང་སྡེ་ཚན་དང་ལས་དང་རྣམ་པ་ལྔའི་སྒོ་ནས་ཤེས་
དགོས་སོ། །ཞེས་པའོ། །གཉིས་པ་རྒྱས་པར་བཤད་པ་ལ་ལྔ་སྟེ། དང་བོ་སྨན་
གྱི་རྟེན་བཤད་པ་ལ་བཞི་སྟེ། རགས་པར་བཤད་པ་དང༌། ཞིབ་ཏུ་བཤད་པ་
དང་། ཤིན་ཏུ་ཞིབ་པར་བཤད་པ་དང༌། མཇུག་བསྡུ་བའོ། །དང་བོ་ནི།
རོ་དྲུག་གི་རྟེན་དུ་གྱུར་པའི་སྨན་གྱི་ཁོངས་སུ་གཏོགས་པ་ཀུན་ཀྱང་ས་ལ་སོགས་
པའི་འབྱུང་བ་ཆེན་པོ་ལྔ་ཆར་འདུས་པ་ལས་སྐྱེས་པར་འགྱུར་བ་ཡིན་ཏེ། སྨན་
རྣམས་རང་རང་གི་རྒྱུའམ་ས་བོན་ས་ཡིས་གཞི་བརྟེན་བྱས་ནས་ཆགས་པར་གྱུར་
པ་ལ་ཆུས་བརླན་ཞིང་མེ་དྲོད་བསྐྱེད་ནས་རླུང་གི་བསྐྱོད་དེ་འཕེལ་བར་བྱེད་ཅིང་
ནམ་མཁས་ཆེར་སྐྱེས་པའི་གོ་སྐབས་ཕྱེ་པའི་རྐྱེན་དེ་དག་གིས་བསྐྱེད་པར་གྱུར་པ་
མཚུངས་ཀྱང་ས་བོན་གྱི་རང་བཞིན་དང་ཤས་ཆེ་ཆུང་གི་དབང་གིས་རོ་གཅིག་ཁོ་
ནར་མིན་ནོ། །གཉིས་པ་རོའི་རྟེན་ཅུང་ཟད་ཞིབ་ཏུ་བཤད་པ་ནི། ས་དང་ཆུ་
གཉིས་ཀྱི་སྟོབས་ཤས་ཆེ་བ་ལས་རོ་མངར་བ་དང་། མེ་དང་ས་ཤས་ཆེ་བ་ལས་
རོ་སྐྱུར་བ་དང་། ཆུ་དང་མེ་ཤས་ཆེ་བ་ལས་རོ་ལན་ཚྭ་བ་དང༌། ཆུ་དང་རླུང་
ཤས་ཆེ་བ་ལས་རོ་ཁ་བ་དང་། མེ་དང་རླུང་ཤས་ཆེ་བ་ལས་རོ་ཚ་བ་དང༌། ས་
དང་རླུང་ཤས་ཆེ་བ་ལས་རོ་སྐྱུར་བ་སྟེ། དེ་ལྟར་འབྱུང་བ་གཉིས་གཉིས་ཤས་
ཆེ་བའི་དབང་གིས་རོ་དྲུག་པོ་དེ་དག་སོ་སོར་སྐྱེད་པ་ཡིན་ནོ་ཞེས་པའོ། །
གསུམ་པ་ཤིན་ཏུ་ཞིབ་པར་བཤད་པ་ནི། འབྱུང་བ་ལྔ་སོ་སོ་ལས་ཐོན་
པའི་སྨན་དེ་དག་ཀུན་ཀྱང་སོ་སོའི་ནུས་པ་དེ་ལ་ཡོན་ཏན་དང་ལས་གཉིས་རེ་
ཡོད་ཅིང་། དེ་ཡང་སའི་རང་བཞིན་ཤས་ཆེ་བ་ལས་གྲུབ་པའི་སྨན་རྣམས་ཀྱི་
- 204 -



ཡོན་ ཏན་ ནི། ལྕི་ བ་ དང་། བརྟན་ པ་ དང་། རྟུལ་ བ། འཇམ་ པ།
སྣུམ་པ། སྐམ་ པ་དང་ ལྡན་ཞིང་ ད་དུང་དྲིའི་རང་བཞིན་ ཤས་ཆེ་བ་དང་།
དེའི་ལས་ནི་ཡན་ལག་སོགས་ལུས་ཁམས་བརྟན་ཞིང་མཁྲང་བ་དང༌། ལུས་
བརྟན་པ་མི་གཏོང་བ་གཅིག་ཏུ་སྡུད་པར་བྱེད་ཅིང༌། ལྷག་པར་དུ་གཙོ་བོར་
རླུང་གི་ནད་རྣམས་སེལ་བར་བྱེད་པ་ཡིན་ནོ། །དེ་བཞིན་དུ་ཆུའི་རང་བཞིན་
ཤས་ཆེ་བ་ལས་གྲུབ་པའི་སྨན་རྣམས་ཀྱི་ཡོན་ཏན་ནི་སླ་བ་དང་། བསིལ་བ།
ལྕི་བ། སྣུམ་པ། འཇམ་པ། མཉེན་པ་དང་ལྡན་ཞིང་རོའི་རང་བཞིན་
ཤས་ཆེ་བ་ཡིན་ལ། དེའི་ལས་ནི་ཁོང་བ་སོགས་ལུས་ཁམས་ཀྱི་ཆ་ཤས་རྣམས་
རླན་ཞིང་གཤེར་བ་དང༌། ལུས་འཇམ་ལ་ཕྱོགས་གཅིག་ཏུ་སྡུད་པར་བྱེད་ཅིང་
གཙོ་བོར་མཁྲིས་པའི་ནད་སེལ་བ་ཡིན་ནོ། ། མེའི་རང་བཞིན་ཤས་ཆེ་བ་ལས་
གྲུབ་པའི་སྨན་རྣམས་ཀྱི་ཡོན་ཏན་ནི་ཚ་བ་དང༌། རྣོ་བ། སྐམ་པ། རྩུབ་པ།
ཡང་བ། སྣུམ་པ། གཡོ་བ་དང་ལྡན་ཞིང་གཟུགས་ཀྱི་རང་བཞིན་ཤས་ཆེ་བ་
ཡིན་ལ། དེའི་ལས་ནི་ལུས་ཀྱི་དྲོད་བསྐྱེད་པ་དང་ཁ་ཟས་འཇུ་བ་དང༌། ལུས་
ཟུངས་ལ་སོགས་པ་སྨིན་ཅིང་མདོག་གསལ་བར་བྱེད་ལ། གཙོ་བོ་བད་ཀན་གྱི་
ནད་སེལ་པ་ཡིན་ནོ། །རླུང་གི་རང་བཞིན་ཤས་ཆེ་བ་ལས་གྲུབ་པའི་སྨན་རྣམས་
ཀྱི་ཡོན་ཏན་ནི་ ཡང་བ་དང་། གཡོ་བ། གྲང་བ། རྩུབ་པ། སྐྱ་བ།
སྐམ་པ་དང་ལྡན་ཞིང་རེག་བྱའི་རང་བཞིན་ཤས་ཆེ་བ་ཡིན་ལ། དེའི་ལས་ནི་
ལུས་སྲ་ཞིང་འགུལ་བསྐྱོད་དང་དྭངས་མ་ཁྲག་ལ་སོགས་པ་ལུས་ལ་ཁྱབ་པར་བྱེད་
ཅིང༌། གཙོ་བོར་བད་མཁྲིས་ལྡན་པའི་ནད་སེལ་བར་བྱེད་དོ། །ནམ་མཁའ་
ནི་སྤྱིར་འབྱུང་བ་གཞན་བཞི་གས་བསྐྱེད་པའི་སྨན་ཀུན་ལ་རིས་མེད་དུ་ཁྱབ་པ་
ཡིན་མོད། འོན་ཀྱང་དེ་ཉིད་ནམ་མཁའི་རང་བཞིན་ཤས་ཆེ་བ་ལས་གྲུབ་པའི་
- 205 -



སྨན་ཡང་མང་དུ་སྲིད་པས་ན། དེའི་ཡོན་ཏན་ནི་ཁོང་སྟོང་བར་གྱུར་པ་དང་
སྒྲའི་རང་བཞིན་ཤས་ཆེ་བ་ཡིན་ལ། དེའི་ལས་ནི་ལུས་ཁམས་ཀྱི་བུ་གའི་ཆ་
རྣམས་ཡངས་བའི་གོ་སྐབས་འབྱེད་ཅིང་ལྷག་པར་ཉེས་པ་གསུམ་ག་འདུས་པ་
ལས་བྱུང་བའི་ནད་རྣམས་སེལ་བར་བྱེད་པ་ཡིན་ནོ་ཞེས་པའོ། །
བཞི་བ་མཇུག་བསྡུ་བ་ནི། མངར་བ་ལ་སོགས་པའི་རོ་དང་ལྡན་པའི་
སྨན་ཀུན་ཀྱང་འབྱུང་བ་འདུས་པ་ལས་སྐྱེ་ཞིང་། འབྱུང་བ་སོ་སོར་རྣམས་ཀྱང་
ལྕི་བ་སོགས་ཀྱི་ཡོན་ཏན་དང་ལྡན་པས་མཁྲང་བ་ལ་སོགས་པའི་བྱེད་ལས་ཅན་
ཁོ་ན་ཡིན་པ་དེ་བས་སྨན་དངོས་ཡིན་པ་རྣམས་དང་། དངོས་མིན་པའི་བཙན་
དུག་ལ་སོགས་པ་རྣམས་ཀྱང་གཉེན་པོ་དང་བཅས་ཏེ་ཕན་ཚུན་སྦྱར་པའི་དབང་
དུ་གྱུར་པ་ལས་ཀྱང་སྨན་དུ་འགྱུར་བ་ལྟ་བུ་དེའི་ཕྱིར། ས་སྟེང་འདི་ན་སྨན་མ་
ཡིན་པའི་དངོས་བོ་ཅི་ཡང་ཡོད་པ་མ་ཡིན་ཏེ། ཧ་ལ་ཧ་ལ་སོགས་དུག་ཀུན་
སྨན་དུ་བསྒྱུར་ནུས་ན་གཞན་རྣམས་ལྟ་སྨོས་ཀྱང་ཅི་དགོས་ཞེས་པའོ། །དེ་ལྟ་
བས་ན་ལུས་ཀྱི་སྟོད་ནད་སེལ་ཞིང་གྱེན་དུ་སྐྱུགས་འདྲེན་པར་བྱེད་པའི་སྨན་
རྣམས་ནི་འཐུ་དུས་ལ་སོགས་པའི་དབང་གིས་མེ་དང་རླུང་གི་ཡོན་ཏན་དང་ལྡན་
པ་ཡིན། དེ་གཉིས་གའང་གྱེན་དུ་འགྲོ་བའི་རང་བཞིན་དུ་དངོས་པོའི་སྟོབས་
ཀྱི་གྲུབ་པ་ཡིན་པ་ལ། དེ་བཞིན་དུ་ཐུར་ཕྱོགས་སུ་གཞོལ་ཞིང་འགྲོ་བ་ནི་ས་
ཆུའི་རང་བཞིན་ལས་བྱུང་བ་དེའི་ཕྱིར་ཉེས་པ་ཐུར་དུ་སྦྱོང་ཞིང་བཀྲུ་བའི་སྨན་
ཨ་རུ་མཆུ་རིང་གི་མཆུ་ལ་སོགས་པ་ཕལ་ཆེར་ནི་བཏུ་དུས་ལ་སོགས་པའི་དབང་
གི་རོ་དྲུག་གི་དང་བོ་མངར་བའི་རོ་ལས་འབྱུང་བ་ཡིན་མོད་ཀྱི། འོན་ཀྱང་བྱེ་
བྲག་ཏུ་བྱས་ན་སྨན་སོ་སོའི་ངོ་བོའི་ནུས་པ་དང་འཐུ་དུས་སོགས་ཀྱི་ནུས་པ་དེ་
ཆེས་དབང་བཙན་པར་ཡིན་པའི་དོན་གྱིས་གྱེན་འདྲེན་ནས་སྐྱུག་སྨན་ཡོད་དོ་
- 206 -



ཅོག་ཐམས་ཅན་མེ་ལས་གྲུབ་པའི་རོ་ཚ་བ་ཁོ་ན་དང་། བཀྲུ་སྨན་ཐམས་ཅད་
ས་ཆུ་ལས་གྲུབ་པའི་རོ་མངར་བ་ཁོ་ན་འབྱུང་བ་མ་ཡིན་པར། ཁ་བ་དང་བསྐ་
བ་ལ་སོགས་པའི་བསྐུ་སྨན་ཀུན་གྱི་ནུས་པ་མཐར་ཐུག་འཁྲུ་ནུས་ཀྱི་ངོ་བོར་
མཐུན་པ་ཡིན་ནོ། །
གཉིས་པ་རོའི་དབྱེ་བ་བཤད་ པ་ནི། སྨན་གྱི་རོ་ལ་དབྱེ་ན་དྲུག་སྟེ།
མངར་བ་དང་། སྐྱུར་བ་དང་། ལན་ཚྭ་བ་དང་། ཁ་བ། ཚ་བ། བསྐ་
བ་དང་དྲུག་སྟེ། དེ་ལས་འཕྲོས་ནས་རོ་སྦྱོར་ལྔ་བཅུ་རྩ་བདུན་སོགས་མང་དུ་
འབྱུང་ཞིང་སྨན་གྱི་རྣམ་པ་གྲངས་མེད་པ་ཀུན་འབྱུང་བ་ལྔས་བསྐྱེད་པར་ཀུན་
མཐུན་ཀྱང་རོ་གཅིག་དང་ལྔ་ལ་སོགས་པར་མི་འདུ་བའི་ཕྱིར་གྲངས་ངེས་ཀྱང་
གྲུབ་པ་ཡིན་ལ། རོ་དེ་རྣམས་སོ་སོར་གྲུབ་པའི་རྒྱུའི་ཡོན་ཏན་གྱི་དབང་གིས་
མངར་བ་སོགས་གོ་རིམ་ཇི་ལྟ་བ་བཞིན་དུ་ལུས་ཁམས་འཚོ་བར་བྱེད་པའི་སྟོབས་
ཀྱང་ཆེ་བ་ཡིན་ཞིང༌། དེ་ཡང་མས་རིམ་ནས་བརྩིས་པ་ན། རོ་བསྐ་བ་ལས་
ཚ་བ་སྟོབས་ཆེ་བ། ཚ་བ་ལས་ཁ་བ་སྟོབས་ཆེ་བ། ཁ་བ་ལས་ལན་ཚྭ་བ་
སྟོབས་ཆེ་བ། ལན་ཚྭ་བ་ལས་སྐྱུར་བ་སྟོབས་ཆེ་བ་སྐྱུར་བ་ལས་མངར་བ་་
སྟོབས་ཆེ་བ་ཡིན་ཞེས་པའོ། ། །
གསུམ་པ་རོའི་ངོ་བོ་བཤད་པ་ནི། འབྱུང་བ་ལྔའི་བདག་ཉིད་ཅན་གྱི་
རྫས་རགས་པ་སྨན་ཞེས་གྲགས་པ་རྣམས་ལ་བརྟེན་ཅིང་གནས་པའི་རོའི་ངོ་བོ་ནི་
གང་ཞེ་ན། ལྕེའི་དབང་བོ་དང་ཕྲད་པའི་ཚེ་དེ་ལ་བྲོ་བ་བྱེ་བྲག་དང་བཅས་པ་
སོ་སོར་གསལ་བར་འགྱུར་བས་ན་རོ་ཞེས་བྱའོ། །དེ་ཡང་རོ་རྣམ་པ་དྲུག་ལས་
མངར་བའི་རོ་དེ་ལྕེའི་དབང་བོ་དང་ཕྲད་ཅིང་མྱངས་པའི་ཚེ་ན་དེ་ཉིད་ཁ་ལ་
ཡུན་རིང་དུ་ཆགས་ཤིང་ཞིམ་པས་སླར་ཟ་འདོད་ཀྱི་སྲེད་པ་སྐྱེ་བ་དང༌། སྐྱུར་
- 207 -



བ་ནི་ཁ་ལ་ཟོས་པའི་ཚེ་སོ་བརྩེ་ཞིང་བཞིན་གྱི་ཆ་ཤས་ཕལ་ཆེར་སྡུད་པ་དང་ཁ་ཆུ་
འཛག་པར་བྱེད་པ་དང་། ལན་ཚྭ་དེ་ནི་ལྕེ་དང་རེག་པ་ན་ཚ་ཞིང་མཆིལ་མ་
འདུ་པར་བྱེད་པ་དང༌། ཁ་བ་ནི་གང་དག་ཁའི་དྲི་མ་རྣམས་སྦྱོང་ཞིང་ཡི་
གའང་ཟློག་པས་སླར་མྱངས་པར་མི་འདོད་པ་འབྱུང་བ་དང་། ཚ་བ་ནི་ཟོས་
མ་ཐག་ཏུ་ལྕེ་བསྲེག་ཅིང་མིག་ཆུ་སོགས་འཛགས་པར་བྱེད་པ་དང་། བསྐུ་བ་
ནི། ཟོས་པས་ལྕེ་རྐན་ལ་ཡུན་རིང་དུ་ཆགས་ཤིང་རྩུབ་སྙམ་བྱེད་པ་འབྱུང་བ་
ཡིན་ཞེས་པའོ། །
བཞི་བ་རོའི་སྡེ་ཚན་བཤད་པ་ལ་གཉིས་ཏེ། རྐྱང་བའི་སྡེ་དང་ལྡན་པའི་
སྡེ་གཉིས། །དང་བོ་ནི། རོ་དྲུག་པོ་རྣམས་སོ་སོའི་སྨན་གྱི་སྡེ་ཚན་བསྟན་པ་ལ་
ནི་ འདི་ལྟར་ཡིན་ཞེས་པའོ། ། དང་བོ་མངར་བའི་སྡེ་ནི། ཤིང་ མངར་དང་།
རྒུན་འབྲུམ། གུར་ཀུམ། ཅུ་གང་། དོང་ག ར་མཉེ། ཉེ་ཤིང་། ལྕ་
བ། ཀ་ར། བུ་རམ། སྦྲང་དང༌། ཤ་མར་ལ་སོགས་པ་རྣམས་དང་།
གཞན་ཡང་རོ་དེ་དང་དེ་འདྲ་བ་ཇི་སྙེད་ཅིག་ཡོད་པ་ཀུན་ཀྱང་མངར་བའི་སྨན་
གྱི་སྡེ་ཚན་ཡིན་ནོ། །གཉིས་པ་སྐྱུར་བའི་སྡེ་ཚན་ནི། སེ་འབྲུ་དང༌། སྟར་བུ།
སེ་ཡབ། སྐྱུ་རུ་ར། རྒྱ་ཤུག་གི་ཚིག་གུ དེ་ཏྲིག ཞོ་དང་། དར་བ།
ཆང་དང་། ཞོ་རྩབས་རྣམས་དང་། གཞན་ཡང་དེ་དང་དེ་འདྲ་བ་ལ་སོགས་
པ་ཀུན་ཀྱང་སྐྱུར་བའི་སྨན་གྱི་སྡེ་ཚན་ཡིན་ནོ། །གསུམ་པ་ལན་ཚྭའི་སྡེ་ཚན་ནི།
རྒྱམ་ཚྭ་དང་། རྒྱ་ཚྭ་དང་། ལྕེ་མྱང་ཚྭ། རྭ་ཚྭ། ཁ་རུ་ཚྭ། ཙབས་རུ་ཚྭ།
ཟེ་ཚྭ། ཝ་ཚྭ། མཛེ་ཚྭ། ཐལ་ཚྭ། ཤིང་ཚྭ། ཡ་བཀྵ་ར། བུལ་ཏོག་
རྣམས་དང་། གཞན་ཡང་རོ་དེ་དང་དེ་འདྲ་བ་ལ་སོགས་པ་རྣམས་ནི་ལན་
ཚྭའི་སྡེ་ཚན་ཡིན་ནོ། །བཞི་བ་ཁ་བའི་སྡེ་ཚན་ནི། ནིམ་པ་དང་། ཏིག་ཏ།
- 208 -



བོང་དཀར། ཧོང་ལེན། གསེར་ གྱི་མེ་ཏོག དུག་མོ་ ཉུང་། གླ་རྩི།
མཁྲིས་པའི་རིགས། སྐྱེར་བ། བ་ཤ་ཀ་བྲག་ཞུན། ཀྱི་ལྕེ། རེ་སྐོན་པ་ལ་
སོགས་པས་མཚོན་དེ་དང་དེ་འདྲ་བ་རོ་ཇི་སྙེད་ཡོད་པ་ཁ་བའི་སྨན་གྱི་སྡེ་ལ་
གཏོགས་པ་ཡིན་ནོ། །ལྔ་བ་ཚ་བའི་སྡེ་ཚན་ནི། ན་ལེ་ཤམ་དང་། བཅའ་སྒོ།
པི་པི་ལིང་། སྒ་ གཤེར། ཤིང་ ཀུན། སྲུབ་ ཀ་ བ། ལྕེ་ ཚ། དྭ་ བ།
བཙོང་། སྒོག་སྐྱ་ལ་སོགས་པ་དེ་དང་དེ་འདྲ་བ་ཀུན་ཚ་བའི་སྨན་གྱི་སྡེ་ཡིན་
ནོ། །དྲུག་པ་བསྐུ་བའི་སྡེ་ཚན་ནི། ཙན་དན་དཀར་དམར་དང༌། ཨ་རུ་ར།
བ་རུ་ར། »ཨུཏྤལ་སྔོན་པོ་དང་། ག་བུར། སྨག་དང་མོན་ཆ་ར། འོམ་བུ་
ལ་སོགས་པ་དེ་དང་དེ་འདྲ་བའི་བསྐ་བའི་རོ་ཇི་སྙེད་ཡོད་པ་རྣམས་བསྐ་བའི་སྡེ་
ཚན་ཡིན་ནོ། །
གཉིས་པ་ལྡན་པའི་རོ་བཤད་པ་ནི། ཁ་བའི་ཁ་བ་ཚ་བ་བསྐ་བ་སྟེ་རོ་
བཞི་དང་ལྡན་པའི་ག་བུར་དང་། སྐྱུར་བའི་མངར་བ་བསྐ་བ་གསུམ་དང་ལྡན་
པའི་ཆུ་མ་རྩི་དང་ལ་སོགས་པའི་སྒྲས་མངར་སྐྱུར་ཁ་བ་གསུམ་དང་ལྡན་པའི་
ཆང་ལ་སོགས་པའི་སྨན་རོ་གཉིས་ནས་དྲུག་གི་བར་དུ་ལྡན་པ་ལ་དེ་ལས་ཀྱང་
ཤིན་ཏུ་མངར་བའི་རོ་རྣམས་ནི་རྐྱང་བའི་རོ་དྲུག་པོ་རྣམས་ལས་རིགས་པས་
བསྒྲེས་ཏེ་ཞིབ་ཏུ་དཔྱད་ནུས་པ་ཡིན་ཞེས་པའོ། །
ལྔ་བ་རོའི་ལས་བཤད་པ་ལ་གསུམ་སྟེ། བྱེ་བྲག་ཏུ་བཤད་པ། ཁྱད་
པར་བྱེ་བྲག་ཏུ་བཤད་པ། དོན་བསྡུ་བའོ། ། །
དང་བོ་ནི། རླུང་མཁྲིས་བད་ཀན་གསུམ་གྱི་ནད་གང་ཡིན་པ་དེ་རྣམས་
སེལ་བར་བྱེད་པའི་སྨན་གྱི་རོའི་བྱེད་ལས་ནི། སྤྱིར་རོ་མངར་བ་དང་། སྐྱུར་
བ་དང་ལན་ཚྭ་བ་ཚ་བ་བཅས་བཞི་བོས་རླུང་ནད་འཇོམས་པར་བྱེད་པ་དང་།
- 209 -



དེ་བཞིན་དུ་རོ་ཁ་བ་དང་མངར་བ་དང་བསྐ་བ་གསུམ་གྱིས་མཁྲིས་པའི་ནད་
སེལ་བར་བྱེད་ལ། རོ་ཚ་བ་དང་སྐྱུར་བ་ལན་ཚྭ་བ་གསུམ་གྱིས་བད་ཀན་གྱི་
ནད་སེལ་བར་བྱེད་པ་ཡིན་ཞེས་པའོ། །
གཉིས་པ་རོའི་ལས་དྲུག་པོ་ཁྱད་པར་བྱེ་བྲག་ཏུ་ཤད་པ་ལ། དང་བོ་རོ་
མངར་བའི་ལས་ནི། ཁྱད་པར་དུ་རོ་མངར་བའི་ལས་རྣམས་ནི་ལུས་ཁམས་ལ་
ལྷག་པར་དུ་འཕྲད་ཅིང་དེས་ལུས་ཟུངས་དང་སྟོབས་སྐྱེད་པར་བྱེད་པས་རྒན་པོ་
དང་། བྱིས་པ། ལུས་ཀྱི་ཤ་སྐེམས་པ་དང་། གྲེ་བ་འགགས་པ་དང་གློ་རྡོལ་
གྱི་ནད་རྣམས་ལ་ཕན་ཞིང་བསྔགས་པ་དང་། ལུས་བརྟས་པར་བྱེད་པ་དང་།
རྨ་འབྱོར་ཤིང་མྱུར་དུ་འཚོ་བར་བྱེད་པ་དང༌། ལུས་ཀྱི་མདངས་དང་སྐུ་དང་
དབང་བོ་རྣམས་གསལ་བར་བྱེད་ལ། ཚེ་རིང་ཞིང་ལུས་ཁམས་འཚོ་བར་བྱེད་
པ་དང་། དུག་ལས་གྱུར་པའི་ནད་དང་རླུང་ནད་དང་མཁྲིས་པའི་ནད་སེལ་
བར་བྱེད་པ་ཡིན་ལ། འོན་ཀྱང་མངར་བའི་རོ་ཉིད་ཧ་ཅང་བསྟེན་དྲགས་ན་
དེས་བད་ཀན་གྱི་ནད་དང་ཚིལ་འཕེལ་པའི་ནད་སྐྱེད་ཅིང་མེ་དྲོད་ཀྱི་སྟོབས་འབྲི་
བ་དང་། ལུས་ཁམས་འཚོ་བས་ཤ་ཚིལ་ལྷག་སྟེ་སྦོམ་པོར་འགྱུར་ལ། གཅིན་
ནད་ཟ་ཁུ་དང༌། ཝ་བ། རྨེན་བུ་སོགས་ཀྱི་ནད་བསྐྱེད་པར་བྱེད་པ་ཡིན་ཞེས་
བའོ། །གཉིས་པ་སྐྱུར་བའི་རོའི་བྱེད་ལས་ནི། རོ་སྐྱུར་བའི་རིགས་ཀྱིས་ཕོ་
བའི་མེ་དྲོད་ཀྱི་མཚོན་ལུས་ཁམས་ཀྱི་དྲོད་སྐྱེད་ཅིང་ཁ་ཟས་ཀྱི་ཡི་གའམ་དང་ག་
འབྱེད་པ་དང༌། །འདོད་པའི་ཡིད་ཚིམ་པར་བྱེད་པ་དང་། ཁ་ཟས་འཇུལ་
ཞིང་སླ་བར་བྱེད་པ་དང་བད་ཀན་ལ་སོགས་ཀྱི་འབྱར་བག་གཅོད་ཅིང་ཁ་ཟས་
འཇུ་སྟེ་སྨིན་པར་བྱེད་ལ། ལུས་ལ་བསྐུས་ན་རེག་པ་བསིལ་བ་དང༌། རླུང་
འགགས་ནས་འཁྱིལ་བར་བྱེད་པ་དག་བདེ་བར་རྒྱུ་ཞིང་འབྱུང་བར་བྱེད་པ་དང་།
- 210 -



འོན་ཀྱང་སྐྱུར་བའི་རོ་དེ་ཉིད་ཧ་ཅང་བསྟེན་དྲགས་ན་དེས་ཁྲག་དང་མཁྲིས་པའི་
ནད་སྐྱེད་པ་དང་། ལུས་ལྷོད་པ་སྟེ་མཁྲང་བ་ལས་བཟློག་པར་བྱེད་པ་དང་།
མིག་རབ་རིབ་དང་མགོ་བོ་འཁོར་བ་དང་སྐྱ་རྦབ་དང༌། འོར་དང་མེ་དབལ་
དང་གཡན་པ་དང་། ཐོར་བུ་དང་སྐོམ་དད་དང་རིམས་ཀྱི་ནད་བཅས་སྐྱེད་
པར་བྱེད་པ་ཡིན་ཞེས་པའོ། །གསུམ་པ་ལན་ཚྭའི་རོའི་ལས་ནི། རོ་ལན་ཚྭ་
བའི་རིགས་ཀྱིས་ལུས་ཀྱི་ཆ་ཤས་སྲ་བར་གྱུར་བ་དང་། རླུང་དང་བཤང་བ་
འཁྱིལ་ཞིང་རྩ་སྦུབས་འགགས་པ་རྣམས་འབྱིན་པར་བྱེད་པ་དང༌། དེ་ཉིད་
མེར་བསྲོས་པའི་དུགས་ཀྱིས་རྡུལ་འབྱིན་ལ་མེ་དྲོད་སྐྱེད་ཅིང་ཡི་ག་འབྱེད་པ་
དང་། དེ་ཡང་ལན་ཚྭ་བའི་རོ་དེ་ཉིད་མང་དུ་བསྟེན་ཞིང་སྤྱད་དྲགས་ན་སྐྲ་
དང་བ་སྤུ་འབྱི་ཞིང་སྐྲ་དཀར་དང་གཉེར་མ་མང་དུ་འཕེལ་པར་བྱེད་པ་དང་།
ལུས་ཀྱི་ཟུངས་སྟོབས་རྣམས་འབྲི་ཞིང་སྐོམ་པ་དང་མཛེ་དང་མེ་དབལ་དང་ཁྲག་
དང་མཁྲིས་པའི་ནད་ལ་སོགས་པ་སྐྱེད་པར་བྱེད་པའོ། །བཞི་བ་རོ་ཁ་བའི་ལས་
ནི། རོ་ཁ་བའི་རིགས་ཀྱིས་ཡི་ག་འཆིས་པ་སྟེ་དང་ག་འགགས་པ་དང་། སྲིན་
ནད་དང༌། སྐོམ་དང༌། དུག་ནད། མཛེ་ནད། དྲན་མེད་རྒྱལ་བའི་
ནད་དང་རིམས་ནད་དང་རློན་པ་སྟེ་སྐྱུག་པ་དང་མཁྲིས་པའི་ནད་བཅས་་་་་
འཇོམས་པར་བྱེད་ལ། འདུལ་བ་དང་ཚིལ་དང་ཞག་དང་རྐང་མར་དང་་་་
བཤང་གཅི་ལ་སོགས་པ་འཕེལ་བ་རྣམས་ སྐེམ་པར་བྱེད་པ་དང༌། ཡིད་་་་་
གཞུངས་བར་བྱེད་ཅིང་ནུ་མའི་ནད་དང་སྐད་འགགས་པའི་ནད་སེལ་བ་དང༌།
འོན་ཀྱང་ཁ་བའི་རོ་དེ་ཧ་ཅང་བསྟེན་དྲགས་ན་དེས་ལུས་ཟུངས་འཛད་ཅིང་རླུང་
དང་བད་ཀན་གྱི་ནད་སོགས་སྐྱེད་པར་བྱེད་དོ་ཞེས་པའོ། །ལྔ་བ་རོ་ཚ་བའི་ལས་
ནི། རོ་ཚ་བའི་རིགས་ཀྱིས་ལྐོག་མའི་ནད་དང་། གག་པ་དང་། མཛེ་ནད་
- 211 -



དང་། འོར་ནད་སོགས་སེལ་བ་དང་། རྨ་ཁ་འཇིག་ཅིང་བཤིག་པ་དང་།
ལུས་ཁམས་ཀྱི་དྲོད་སྐྱེད་དེ་ཟས་སྐོམ་འཇུ་ཞིང་ཡི་ག་འབྱེད་པ་དང༌། ཚིལ་
ཞིག་དང་འདྲུལ་བག་གི་ཆ་རྣམས་སྐེམས་པ་དང་། ནད་ཐུར་དུ་སྦྱོང་ཞིང་རྩ་
སྦུབ་རྣམས་འབྱེད་པ་བཅས་བྱེད་ལ། འོན་ཀྱང་ཚ་བའི་རོ་དེ་ཉིད་ཧ་ཅང་
བསྟེན་དྲགས་པ་ན་དེས་ཁུ་བ་དང་བཅས་པའི་ལུས་ཟུངས་ཀྱི་སྟོབས་ཟད་དེ་ལུས་
ཁམས་སམ་ཡན་ལག་འཁུམས་ཤིང་འདར་བ་དང་། དྲན་མེད་དུ་བརྒྱལ་བ་
དང༌། རྐེད་པ་དང་རོ་རྒྱབ་ན་བ་སོགས་བྱེད་པ་ཡིན་ནོ་ཞེས་པའོ། །དྲུག་པ་རོ་
བསྐ་བའི་བྱེད་ལས་ནི། རོ་བསྐ་བའི་རིགས་ཀྱིས་ཁྲག་མཁྲིས་ལས་གྱུར་པའི་
ནད་རིགས་སེལ་བ་དང་། ཚིལ་ཞིག་དང་འདུལ་བག་གི་ནད་རྣམས་སྐེམ་པ།
རྨ་ཁ་འཚོ་ཞིང་ཚིལ་དང་པགས་པའི་མདོག་དྭངས་པར་བྱེད་པ་དང༌། འོན་
ཀྱང་རོ་བསྐ་བའི་རིགས་དེ་ཉིད་ཧ་ཅང་བསྟེན་དྲགས་ན་དེས་ཕོ་བའི་ནང་སུལ་
དུ་བེ་སྣབས་འཁྱིལ་བ་དང་། བཤང་བ་སྲི་ཞིང་ལྟོ་བ་སྦོས་པ། སྙིང་གི་ནད་
སྐྱེད་པ། ། དྭངས་མ་སོགས་ལུས་ཟུངས་སྐེམ་པ་དང་རྩ་སྒོ་འགག་པར་བྱེད་པ་
ཡིན་ནོ་ཞེས་པའོ། །
གསུམ་པ་དོན་བསྡུ་བ་ལ་མདོར་བསྡུས་དམིགས་བསལ་གྱིས་ལས་བཤད་
པ་ནི། གོང་དུ་བཤད་པའི་རོ་དེ་རྣམས་ཀྱི་དོན་མདོར་ཧྲིལ་གྱིས་བསྡུས་ནས་
དམིགས་ཀྱིས་བསལ་ བ་ སྟེ། སྤྱིར་རོའི་དབང་དུ་བྱས་ནས་མངར་བའི་རོ་
རྣམས་ཀྱིས་རླུང་དང་མཁྲིས་པའི་ནད་སེལ་བར་བྱེད་མོད་ཀྱང་། དེ་དག་གི་
ནང་ནས་རྙིང་བ་དང༌། སྐམ་སར་གནས་པའི་སྲོག་ཆགས་ཀྱི་ཤ་ལ་སོགས་པ་
མ་གཏོགས་ཕལ་ཆེར་གྱིས་བད་ཀན་གྲང་བའི་ནད་སྐྱེད་པར་བྱེད་པ་ཡིན་ནའང་།
མངར་བའི་རོ་དང་ལྡན་པ་གཡག་རྒོད་ཀྱི་ཤ་དང་། ཉ་ ཤུ་དང༌། ལུག་ཤ།
-- 212 -



སྦྲང་རྩི་རྣམས་ནི་བད་ཀན་གྲང་བའི་ནད་ལ་ཤིན་ཏུ་ཕན་པ་ཡིན་ལ། དེ་
བཞིན་དུ་སྐྱུར་བའི་རོ་རྣམས་ཀྱིས་བད་ཀན་དང་རླུང་གི་ནད་སེལ་ཞིང་མཁྲིས་པ་
སྐྱེད་པར་བྱེད་པ་ཡིན་མོད་ཀྱང་། སྐྱུ་རུ་ར་རང་གི་ངོ་བོའི་ནུས་པས་ཁྲག་
མཁྲིས་དང་ཚ་བའི་ནད་སེལ་ཞིང་། ལན་ཚྭའི་རོ་རྣམས་ཀྱིས་རླུང་དང་བད་
ཀན་གྱི་ནད་སེལ་བར་བྱེད་ཅིང་། ལྕེ་མྱང་ཚྭ་དང་རྒྱམ་ཚྭ་མ་གཏོགས་པ་་་
གཞན་རྣམས་ཀྱིས་མཁྲིས་པ་སྐྱེད་པར་བྱེད་པ་དང༌། ད་དུང་ལན་ཚྭ་རོ་ཧ་
ཅང་ཐལ་དྲགས་ན་དེར་ལྕི་བས་ནུས་པས་ཆ་ཡོད་པའི་བད་ཀན་སྐྱེད་པར་བྱེད་
པ་དང༌། རོ་ཁ་བ་རྣམས་ཀྱིས་སྤྱིར་མཁྲིས་པའི་ནད་སེལ་ཞིང་བད་ཀན་དང་
རླུང་གི་ནད་སྐྱེད་པར་བཤད་ནའང་རོ་ཁ་བའི་ཁོངས་སུ་གཏོགས་པའི་ཀ་རཉྫ་
དང་སླེ་ཏྲེས་གཉིས་ནི་རོ་ལས་གོ་ལྡོག་པའི་ངོ་བོའི་ནུས་པའི་སྟོབས་ཀྱིས་བད་
རླུང་གི་ནད་སེལ་བར་བྱེད་དོ། །དེ་བཞིན་དུ་ཚ་བ་རྣམས་ཀྱིས་རླུང་དང་བད་
ཀན་གྱི་ནད་སེལ་བར་བྱེད་ལ། དེའི་ནང་ནས་སྒོག་སྐྱ་དང་པི་པི་ལིང་མ་ཡིན་
པ་གཞན་རྣམས་ཀྱིས་མཁྲིས་པ་སྐྱེད་པར་བྱེད་ཅིང་། ད་དུང་ཚ་བའི་རོ་དེ་
ཉིད་ཧ་ཅང་ཐལ་དྲགས་ན་ཡང་རྩུབ་དང་ལྡན་པས་རླུང་ཡང་ཅུང་ཟད་སྐྱེད་པར་
བྱེད་པ་དང་། རོ་བསྐ་བས་ནི་སྤྱིར་མཁྲིས་པ་ཚ་བའི་ནད་སེལ་ཞིང་དེའི་ནང་
ནས་ཨ་རུ་ར་དང་བ་རུ་ར་མ་གཏོགས་གཞན་རྣམས་ཕལ་ཆེར་ནི་བད་ཀན་དང་
རླུང་གི་ནད་ལ་གནོད་པར་བྱེད་པ་ཡིན་ཞེས་པའོ། །
གཉིས་པ་ཞུ་རྗེས་བཤད་པ་ལ་གསུམ། ཞུ་རྗེས་ཀྱི་དུས་དང་། ཞུ་རྗེས་
ཀྱི་རོ། ཞུ་རྗེས་ཀྱི་ལས་བཤད་པའོ། །དང་བོ་ནི། སྨན་རྫས་གང་ཡང་ཐོག་
མར་ཟོས་པ་རྣམས་ཕོ་བའི་མེ་དྲོད་དང་ཕྲད་པ་དེའི་ཚེ་བད་ཀན་མྱག་བྱེད་དང་
མཁྲིས་པ་འཇུ་བྱེད་དང་། རླུང་མེ་མཉམ་དང་གསུམ་གྱིས་རིམ་པར་མྱག་ཞུ་
- 213 -



དྭངས་སྙིགས་ཕྱེ་བ་ལས་བྱུང་བའི་རྗེས་དེར་ཞུ་རྗེས་ཀྱི་དུས་ཞེས་པའོ། །གཉིས་
པ་ནི། མངར་བ་སོགས་སྨན་རྫས་ཀྱི་ཁམས་རྣམས་དང་། མྱག་བྱེད་ཕོ་བའི་
མེ་དྲོད་གསུམ་པོའི་ རང་བཞིན་རྣམས་ཕན་ཚུན་ཕྲད་པས་དེའི་བྱེད་ལས་ཀྱི་་
དབང་གིས་སྨན་རོ་མངར་བ་དང་ལན་ཚྭ་བའི་རིགས་རྣམས་ཟོས་པའི་ཞུ་བའི་
རྗེས་ནི་ རང་གི་རྒྱུ་དང་ རྗེས་སུ་མཐུན་པའི་གནས་ཀྱི་ཁྱད་པར་གྱི་ཐོག་མའི་་
སྐབས་ཀྱི་རོ་མངར་བར་ཞུ་ཞིང་། དེ་བཞིན་རོ་སྐྱུར་བའི་རིགས་རྣམས་ཀྱིས་རོ་
སྐྱུར་བོ་དང་མཚུངས་པར་ཞུ་བ། རོ་ཁ་བ་དང་ཚ་བ་བསྐ་བ་གསུམ་ནི་ཞུ་བའི་
རྗེས་གནས་སྐབས་ཐ་མར་བབ་པའི་ཚེ་ཁ་བར་ཞུ་བ་ཡིན་ནོ། །གསུམ་པ་ཞུ་རྗེས་
ཀྱི་ལས་བཤད་པ་ནི། རླུང་མཁྲིས་བད་ཀན་ཉེས་པ་གསུམ་པོའི་གཉིས་གཉིས་
ཀྱང་ཞུ་རྗེས་རེ་རེས་སེལ་བར་བྱེད་པ་ཡིན་ཏེ། ཞུ་རྗེས་མངར་བས་ནི་རླུང་
དང་མཁྲིས་པ་སེལ་བ། ཞུ་རྗེས་སྐྱུར་བས་ནི་བད་ཀན་དང་རླུང་གཉིས་སེལ་བ་
དང༌། ཞུ་རྗེས་ཁ་བས་བད་ཀན་དང་མཁྲིས་པ་གཉིས་སེལ་བ་བཅས་དེ་ལྟར་
ཉེས་པ་གཉིས་གཉིས་ཞུ་རྗེས་རེ་རེས་སེལ་བར་བྱེད་པ་ཡིན་ཞེས་པའོ། །
བཞི་བ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་བརྒྱད་
པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་རོ་དང་
ཞུ་རྗེས་བསྟན་པའི་ལེའུ་སྟེ་བཅུ་དགུ་བ་རྫོགས་སོ། །ཞེས་པའོ། །
， སྨན་གྱི་ནུས་པ།
གཉིས་པ་སྨན་གྱི་ནུས་པ་བཤད་པ་ལ་གསུམ་སྟེ། ཉན་པར་གདམས་པ་
དང་། གཞུང་དོན་དངོས་དང༌། ལེའུའི་མཚན་བསྟན་པའོ། །དང་བོ་ནི།
རོ་དང་ཞུ་རྗེས་བསྟན་པའི་ལེའུ་བཤད་ཟིན་པའི་རྗེས་ཐོག་དེ་ནས་སླར་ཡང་དྲང་
པ་ཡང་མ་ 214 -



སྲོང་རིག་པའི་ཡེ་ཤེས་ཀྱིས་ཚིག་འདི་སྐད་ཅེས་གསུངས་སོ། །ཀྱེ་ཞེས་བོས་ནས་
དྲང་སྲོང་ཆེན་པོ་ཡིད་ལས་སྐྱེས་འཁོར་དང་བཅས་པ་རྣམས་ལེགས་པར་ཉོན་ལ་
ཡིད་ལ་ཟུངས་ཤིག་ཅེས་གདམས་པ་ཡིན་ནོ། ། གཉིས་པ་གཞུང་དོན་དངོས་
བཤད་པ་ལ་གསུམ་སྟེ། མདོར་བསྟན་པ་དང༌། རྒྱས་པར་བཤད་པ་དང༌།
མཇུག་བསྡུ་བའོ། །དང་བོའི་དོན་ནི། སྨན་རྣམས་ཀྱི་ནུས་པ་བཤད་པ་ལའང་
རོའི་དབང་དུ་བྱས་པ་དང་རྫས་རང་རང་གི་ངོ་བོའི་དབང་དུ་བྱས་པའི་ནུས་པ་
གཉིས་ཏེ་མིང་གི་རྣམ་གྲངས་ནུས་པ་སྤྱིར་བཤད་པ་དང༌། བྱེ་བྲག་ཏུ་བཤད་
པ་ཞེས་བྱ་བར་ཡང་གསུངས་པ་ཡིན་ནོ། །
གཉིས་པ་རྒྱས་པར་བཤད་པ་ལ་གཉིས་ཏེ། སྨན་སྤྱིའི་རོའི་ནུས་པ་་་
བཤད་པ་དང་། བྱེ་བྲག་རྫས་སོ་སོའི་ངོ་བོ་དང་ནུས་པ་བཤད་པའོ། །དང་བོ་
ལ་གསུམ་སྟེ། མདོར་བསྟན་པ་དང་། རྒྱས་པར་བཤད་པ་དང་། ། མཇུག་
བསྡུ་བའོ། །དང་བོའི་དོན་ནི། ནུས་པ་སྤྱི་བྱེ་བྲག་གཉིས་ལས། དང་བོ་སྤྱིར་
བཤད་པ་ལའང་ནང་གསེས་ཀྱི་ནུས་པ་དང་སྟོབས་དང་ཡོན་ཏན་གསུམ་དུ་་
བཤད་པ་ཡིན་ནོ། །ཞེས་པའོ། །དང་བོ་ནུས་པ་སྤྱིར་བཤད་པ་ནི། འདིའི་
ནང་ཚན་གྱི་ནུས་པ་དེ་ལ་བརྒྱད་དེ། ལྕི་བ་དང་། སྣུམ་པ་དང་། བསིལ་
བ་དང་། རྟུལ་བ་སྟེ་རྩ་བའི་ནུས་པ་བཞི། དེ་ལས་བཟློག་པ་ཡང་བ་དང༌།
རྩུབ་པ་དང༌། ཚ་བ་དང༌། རྣོ་བ་སྟེ་བརྒྱད་ཡོད་པ་དེ་དག་གི་དང་པོ་བཞིས་
རིམ་བཞིན་དུ་རླུང་མཁྲིས་གཉིས་ཀྱི་ནད་སེལ་བ་ཡིན་ཏེ། ལྕི་སྣུམ་གཉིས་ཀྱིས་
རླུང་གི་ནད་སེལ་ལ། བསིལ་རྟུལ་གཉིས་ཀྱིས་མཁྲིས་པའི་ནད་སེལ་བར་བྱེད་
པ་ཡིན་ནོ། །ནུས་པ་བརྒྱད་ཀྱི་འོག་མ་ཡང་བ་རྩུབ་པ་ཚ་བ་རྣོ་བ་བཞི་བོས་བད་
ཀན་གྱི་ནད་སེལ་བར་བྱེད་པ་ཡིན་ནོ། ། ནུས་པ་ཡང་བ་དང་རྩུབ་ པ་དང་།
- 215 -



བསིལ་བ་གསུམ་ནི་རླུང་གི་མཚན་ཉིད་དང་ནང་ཕྲད་པ་དེས་རླུང་ནད་སྐྱེད་པར་
བྱེད་པ་དང་། ཚ་བ་རྣོ་བ་སྣུམ་པ་གསུམ་ནི་མཁྲིས་པའི་མཚན་ཉིད་དང་ནང་
ཕྲད་པ་དེས་མཁྲིས་པའི་ནད་སྐྱེད་པར་བྱེད་ཅིང༌། ལྕི་བ་དང་། སྣུམ་པ།
བསིལ་བ། རྟུལ་བ་བཞི་ནི་བད་ཀན་གྱི་མཚན་ཉིད་དང་ནང་ཕྲད་པ་དེས་བད་
ཀན་ནད་སྐྱེད་པར་བྱེད་པ་ཡིན་ནོ། །རྒྱུ་མཚན་དེ་ལྟ་བས་ན་ནུས་པ་བརྒྱད་པོ་དེ་
ནི་འཆད་འགྱུར་གྱི་ཡོན་ཏན་བཅུ་བདུན་པོ་མ་ལུས་པ་ཀུན་གྱི་སྙིང་བོར་གྱུར་པ་
དང༌། གཞན་ལས་ཕུལ་དུ་བྱུང་བའི་ནུས་པའི་ཁྱད་པར་དང་ལྡན་པ་ཉིད་ཀྱི་
དབང་གིས་མིང་གི་རྣམ་གྲངས་མཐུ་ཞེས་བྱ་བར་བརྗོད་པ་ཡིན་ཀྱང་། མཐུ་
དང་ནུས་པ་ཞེས་བྱ་བ་ཡང་འཇིག་རྟེན་དང་བསྟན་བཅོས་གཉིས་ཀ་ལ་གཅིག་ཏུ་
སྨྲ་བ་བྱེད་པ་བཞིན་ནོ་ཞེས་པའོ། །
གཉིས་པ་སྨན་གྱི་སྐྱེ་གནས་ལས་གྱུར་པའི་སྟོབས་བཤད་པ་ནི། སྨན་
རྫས་ཀྱི་ནུས་མཐུ་དེ་དག་ལ་སྐྱེ་གནས་ཀྱི་དབང་གི་ནུས་སྟོབས་ཆེ་ཆུང་ལ་ཁྱད་
པར་ཡོད་ཅིང༌། དེས་ན་གངས་ཅན་ཞེས་བྱ་བ་དེ་སྲིབ་རི་དང་། འབིགས་
བྱེད་ཅེས་པ་གདགས་རི་སྟེ་ཉིན་དྲོ་བའི་ངོས་སུ་སྐྱེས་པ་བཅས་ཡིན་ལ། དཔེར་
ན་སྨན་རོ་མངར་བ། ཁ་བ། བསྐ་ཞིང་ནུས་པ་བསིལ་བ། རྟུལ་བ་དང་
ལྡན་པའི་སྨན་རྣམས་ནི་གངས་ཅན་ཞེས་སྲིབ་རིའི་ངོས་སུ་སྐྱེས་པ་དང་། རོ་
ཚ་བ་སྐྱུར་བ་ལན་ཚྭ་ཞིང་ནུས་པ་རྣོ་བ་དང་ལྡན་པའི་སྨན་གང་དག་རི་བོ་་་
འབིགས་བྱེད་ཅེས་དྲོ་བའི་ངོས་སུ་སྐྱེ་བ་ཡིན་ལ། དེ་ནི་བསིལ་སྨན་བསིལ་སར་
སྐྱེས་པ་དང་། དྲོད་སྨན་དྲོ་སར་སྐྱེས་པ་ཞིག་ཡིན་ཞིང་།, དེ་ལྟར་བསིལ་སྨན་
རྣམས་བསིལ་བ་ཟླ་བའི་སྟོབས་ཅན་གྱི་གནས་ལས་བྱུང་བ་དང་། དྲོད་སྨན་
རྣམས་དྲོ་བ་ཉི་མའི་སྟོབས་ཅན་གྱི་གནས་ལས་འབྱུང་བ་ཡིན་ལ། དེ་གཉིས་སུ་
216 -



སྐྱེས་པའི་སྨན་རྣམས་ཀྱང་བསིལ་དྲོད་གཉིས་ཀྱི་ནུས་པ་ཕུལ་དུ་བྱུང་བའི་དེ་
གཉིས་ཀྱི་སྟོབས་དང་ལྡན་པ་ཡིན་ནོ། །དེ་ལ་ཚ་བའི་སྟོབས་དང་ལྡན་པའི་སྨན་
གྱིས་གྲང་བའི་ནད་རྣམས་སེལ་ལ། བསིལ་བའི་སྟོབས་དང་ལྡན་པའི་སྨན་
རྣམས་ཀྱིས་ཚ་བའི་ནད་རྣམས་སེལ་བར་བྱེད་པ་ལ་མཆོག་ཏུ་གྱུར་པ་ཡིན་པས།
དེ་ནི་ནད་རིགས་གང་ཡང་ཚ་གྲང་གཉིས་སུ་མ་འདུས་པ་མེད་པ་ཇི་བཞིན་དུ་
གཉེན་པོའི་སྨན་རྣམས་ཀྱང་ཚ་གྲང་གཉིས་ཀྱི་ཁོངས་སུ་བསྡུས་ནས་བསྟན་པ་
ཡིན་ཞེས་པའོ། །
གསུམ་པ་ཡོན་ཏན་བཤད་པ་ལ། ཡོན་ཏན་དངོས་བཤད་པ། རོའི་
ཁྱད་པར་བཤད་པ་གཉིས་ལས། དང་བོ་ནི། སྨན་གྱི་ཡོན་ཏན་དེ་ལ་འཇམ་
པ་དང་། ལྕི་བ། དྲོ་བ། སྣུམ་པ། བརྟན་པ་ནི་རླུང་གི་མཚན་ཉིད་དྲུག་
པོ་འཇོམས་པར་བྱེད་པའི་ཡོན་ཏན་ལྔ་དང༌། དེ་བཞིན་གྲང་བ་དང༌། རྟུལ་
བ། བསིལ་བ། མཉེན་པ། སླ་བ། སྐམ་པ་བཅས་མཁྲིས་པའི་མཚན་
ཉིད་བདུན་འཇོམས་པར་བྱེད་པའི་ཡོན་ཏན་དྲུག་དང་། སྐྱ་བ་དང་། ཚ་བ།
ཡང་བ། རྣོ་བ། རྩུབ་པ། གཡོ་བ་བཅས་བད་ཀན་གྱི་མཚན་ཉིད་བདུན་
འཇོམས་པར་བྱེད་པའི་ཡོན་ཏན་དྲུག་བཅས་བསྒྲིལ་བས་སྨན་གྱི་ཡོན་ཏན་བཅུ་
བདུན་པོ་འདི་ཉིད་ཀྱིས་རླུང་མཁྲིས་བད་ཀན་གསུམ་གྱི་མཚན་ཉིད་ཉི་ཤུ་བོ་
རྣམས་འཇོམས་པ་དེའི་ཕྱིར། སྨན་གྱི་ཡོན་ཏན་བཅུ་བདུན་ཞེས་སུ་བཤད་པ་
ཡིན་ནོ་ཞེས་པའོ། །དེ་ཡང་སྨན་གྱི་ཡོན་ཏན་བཅུ་བདུན་གྱིས་ནད་ཀྱི་མཚན་
ཉིད་ཉི་ཤུ་ཇི་ལྟར་འཇོམས་ཞེ་ན།: རླུང་གི་མཚན་ཉིད་རྩུབ་པ་ནི་འཇམ་པས་
འཇོམས། ཡང་བ་ནི་ལྕི་བས་འཇོམས། གྲང་བ་ནི་དྲོ་བས་འཇོམས། སྲ་
བ་དང་ཕྲ་བ་གཉིས་ནི་སྣུམ་པས་འཇོམས། གཡོ་བ་ནི་བརྟན་པས་འཇོམས་པ་
— 217 -



དང་། དེ་བཞིན་དུ་མཁྲིས་པའི་མཚན་ཉིད་སྣུམ་པ་ནི་གྲང་བས་འཇོམས།
རྣོ་བ་ནི་རྟུལ་བས་འཇོམས། ཚ་བ་ནི་བསིལ་བས་འཇོམས། ཡང་བ་ནི་་
མཉེན་པས་འཇོམས། དྲི་མནམ་པ་ནི་སླ་བས་འཇོམས། འཁྲུ་བ་དང་གཤེར་
བ་གཉིས་ནི་སྐམ་པས་འཇོམས་པ་དང་། བད་ཀན་གྱི་མཚན་ཉིད་སྣུམ་པ་ནི་
སྐྱ་བས་འཇོམས། བསིལ་བ་ནི་ཚ་བས་འཇོམས། ལྕི་བ་ནི་ཡང་བས་་་་་
འཇོམས། རྟུལ་བ་ནི་རྣོ་བས་འཇོམས། འཇམ་པ་དང་འབྱར་བག་ཅན་
གཉིས་ནི་རྩུབ་པས་འཇོམས། བརྟན་པ་ནི་གཡོ་བས་འཇོམས་པར་བྱེད་པ་
ཡིན་ནོ། །
གཉིས་པ་རོའི་ཁྱད་པར་བཤད་པ་ལ་གསུམ་ལས། དང་བོ་ནུས་སྟོབས་
ཡོན་ཏན་ཐམས་ཅད་རོ་ལ་བརྟེན་པ་ནི། གོང་གི་བཤད་མ་ཐག་པའི་ནུས་པ་
བརྒྱད་དང་སྟོབས་གཉིས་ཏེ་ཡོན་ཏན་བཅུ་བདུན་པོ་དེ་དག་ཕལ་ཆེར་ནི་རོ་དྲུག་
ལས་འབྱུང་བ་ཡིན་ལ། རོ་དེ་དག་ནི་ས་དང་ཆུ་ལ་སོགས་པ་འབྱུང་བ་རྣམས་
ལས་བྱུང་པ་ཡིན་པའི་རྒྱུ་མཚན་དེའི་ཕྱིར་ན་ལྕི་སྣུམ་བསིལ་རྟུལ་ལ་སོགས་པ་
ནུས་པ་ཐམས་ཅད་རོ་དྲུག་པོ་དེ་ལས་བྱུང་པ་ཡིན་པས་ལན་ཚྭ་དང་བསྐ་བ་དང་
མངར་བ་རྣམས་གསུམ་ནི་རིམ་བཞིན་དུ་སྔ་མ་སྔ་མ་ལས་ཕྱི་མ་ཕྱི་མ་དག་ལྕི་བ་
ཡིན་ཞིང་། དེ་བཞིན་དུ་ལན་ཚྭ་སྐྱུར་མངར་གསུམ་ནི་ཕྱི་མ་ཕྱི་མ་སྣུམ་པ་ཡིན།
བསྐ་ཁ་མངར་བ་གསུམ་ཡང་རིམ་བཞིན་བསིལ་བ་ཡིན་ལ། ཁ་བསྐ་མངར་བ་
གསུམ་རྣམས་ནི་རིམ་པ་ལྟར་རྟུལ་བ་དང་། སྐྱུར་ཚ་ཁ་བ་གསུམ་ནི་ཚ་ལ་རྣོ་
བའི་གོ་རིམ་དང་ལྡན་པ་ཡིན་ནོ། ། ་ །
གཉིས་པ་རོ་སོགས་མི་མཐུན་པའི་རྒྱུ་མཚན་བཤད་པ་ནི། རོ་མངར་བ་
ལྟ་བུའི་ཞུ་རྗེས་ཀྱང་མངར་བ་ཞུ་བ། ནུས་པ་ཡང་ལྕི་རྟུལ་བསིལ་སླ་སྣུམ་
218 ཡ



བརྟན་སོགས་རོ་ནུས་ཞུ་རྗེས་མཐུན་པ་སྟེ། མ་བཅོས་པའི་རོ་གང་ཡང་ཡོད་
ཀྱང་དེ་སྟོབས་ཆེ་བ་ཡིན་ཀྱང་། གལ་ཏེ་སྨན་འགའ་ཞིག་ནི་མི་མཚུངས་ཤིང་
མཉམ་པ་ཡིན་ཀྱང་ནུས་པ་མི་འདྲ་བ་སོ་སོར་ཡོད་ཅིང༌། དེ་ནི་སྨན་སོ་སོའི་
ནུས་པས་རྟེན་འབྱུང་བ་ལྔ་ཤས་ཆེ་ཆུང་གི་སྟོབས་དང་འབྱུང་འགྱུར་ཡང་སྨན་སོ་
སོའི་གསར་རྙིང་སྣ་ཚོགས་པ་ལས་རོ་ལས་ནུས་པ་ཞུ་རྗེས་གཞན་དུ་གྱུར་པ་དང༌།
ཐང་ཕྱེ་ལ་སོགས་པ་སྦྱར་བའི་དབང་ལས་མཐར་ཐུག་གི་ནུས་པ་ཆེ་ཆུང་ཕན་
གནོད་སྣ་ཚོགས་སུ་འབྱུང་བ་དེའི་ཕྱིར། རོ་ནུས་ཞུ་རྗེས་མི་མཐུན་ན་གང་མི་
མཐུན་པ་དེའི་སྨན་འོག་མས་གོང་མ་ཟིལ་གྱིས་གནོན་པར་འགྱུར་བ་ཡིན་ནོ་ཞེས་
པའོ། །
གསུམ་པ་རོ་ནུས་ཞུ་རྗེས་མཐུན་དགོས་པར་གདམས་པ་ནི། སྨན་རྫས་
གང་དག་རོ་དང་། ཞུ་རྗེས། ངོ་བོའི་ནུས་པ་བཅས་ཐམས་ཅད་མཐུན་ན་དེས་
རོ་དང་རྗེས་སུ་མཐུན་པའི་ལས་བྱེད་པ་ཡིན་ཏེ། དཔེར་ན་རོ་མངར་བ་ཀ་ར་
ལྟ་བུས་རླུང་དང་མཁྲིས་པའི་ནད་སེལ་ཞིང་བད་ཀན་གྱི་ནད་སྐྱེད་པར་བྱེད་པ་
ལྟ་བུ་དང་། ཡང་ན་རོ་མི་གནོད་པ་དཔེར་ན་ལྕེ་མྱང་ཚྭ་དང་རྒྱམ་ཚྭ་ལྟ་བུ་ལན་
ཚྭ་བ་ཡིན་རུང་དེས་མཁྲིས་པ་མི་བསྐྱེད་པ་དེ་ནི་ཞུ་རྗེས་ཀྱི་རོ་ལས་གོ་ལྡོག་པར་
ཕན་པ་ཡིན་ལ། ལྷག་པར་དུ་རོ་དང་ཞུ་རྗེས་གཉིས་ཀ་ལས་གོ་ལྡོག་སྟེ་ནུས་
པས་ལས་བྱེད་པ་དག་ཡོད་དེ། དཔེར་ན་སྦྲང་རྩི་རོ་མངར་བ་ཡིན་རུང་ངོ་
བོའི་ནུས་པས་བད་ཀན་ལ་ཕན་པ་ལྟ་བུ་དང་། རོ་ཁ་བའི་དབང་དུ་བྱས་ན་ཀ་
རཉྫ་ལྟ་བུས་རླུང་སྐྱེད་ཅིང་། དེ་ལས་གོ་ལྡོག་པའི་ངོ་བོའི་ནུས་པ་དྲོ་བས་བད་
རླུང་སེལ་བའི་ལས་བྱེད་པ་བཅས་ཡིན་གྱི། རྒྱུ་མཚན་དེ་ལྟ་བས་ན་ཐང་ཕྱེ་
སོགས་སྨན་གྱི་སྦྱོར་བ་གང་ཡང་རོ་ཡིས་ལས་བྱེད་པའི་ནུས་པ་མཐུན་པ་རྣམས་
ཁ 219 -



རོ་ལ་བརྟེན་ནས་བསྡེབས་ཤིང་སྦྱོར་བ་དང་། ངོ་བོའི་ནུས་པས་ལས་བྱེད་པའི་
ནུས་པ་མཐུན་པ་རྣམས་ཞུ་རྗེས་ཀྱི་ནུས་པ་དང་བསྟུན་ནས་བསྡེབས་ཤིང་སྦྱར་
དགོས་པ་བཅས་ཡིན་ནོ་ཞེས་པའོ། །
གཉིས་པ་བྱེ་བྲག་རྫས་ སོ་ སོའི་ངོ་བོའི་ནུས་པ་བཤད་པ་ལ་གཉིས་ཏེ།
མདོར་བསྟན་པ་དང་། རྒྱས་པར་བཤད་པའོ། །དང་བོའི་དོན་ནི། སྨན་གྱི་ངོ་
བོའི་རྫས་རེ་རེའི་ནུས་པ་ཞིབ་ཏུ་བསྟན་པ་ལ། རིན་པོ་ཆེའི་སྨན་གྱི་སྡེ་དང་།
རྡོ་སྨན་གྱི་སྡེ་དང་། ས་སྨན་གྱི་སྡེ་དང་། ཤིང་སྨན་གྱི་སྡེ་དང་། རྩི་སྨན་གྱི་
སྡེ་དང་། ལྡུམ་བུ་ཐང་སྨན་གྱི་སྡེ་དང་། སྔོ་སྨན་གྱི་སྡེ་དང་། སྲོག་ཆགས་ལས་
བྱུང་བའི་སྨན་གྱི་སྡེ་དང་བཅས་པས་དབྱེ་བའི་སྡེ་ཚན་བརྒྱད་དུ་བཤད་དོ་ཞེས་
པའོ། །
གཉིས་པ་རྒྱས་པར་བཤད་པ་ལ་རིན་པོ་ཆེའི་སྨན་གྱི་སྡེ་སོགས་སྡེ་ཚན་
བརྒྱད་ཡོད་ལ་ དེ་ ཡང་། གསེར་གྱིས་ཚེ་ རིང་ རྒས་སྲ་ དབྱིག་དུག་ སེལ། །
དངུལ་གྱིས་ཆུ་སེར་ནད་དང་རྣག་ཁྲག་སྐེམ། །ཞེས་པ་ནས་རྨིག་པས་སྲིན་ནད་
དུག་ནད་སེལ་བར་བྱེད། ། སྨན་རྟ་བུ་རམ་གྲང་རླུང་སེལ་བའི་རྟ། །ཀ་ར་ཁྲག་
མཁྲིས་ཚ་བ་སེལ་བའི་རྟ། །སྦྲང་རྩི་ཆུ་སེར་བད་ཀན་སེལ་བའི་རྟ། །དེ་དག་སོ་
སོའི་སྨན་གྱི་ནུས་པ་སྟེ། ། དྲང་སྲོང་རྣམས་ཀྱིས་འདི་ལ་གཅེས་བར་ཟུངས། །
ཞེས་སྨན་རྫས་སོ་སོའི་ནུས་པ་རྒྱས་པར་གསུངས་པ་རྣམས་ནི་གཞུང་ཚིག་་་་༌་
བཀླགས་པ་ཙམ་གྱིས་དོན་གོ་བའི་ཚིག་འབའ་ཞིག་ཡིན་སྟབས་འདིར་ཚིག་
མངས་སུ་དོགས་ནས་རྒྱས་པར་མ་སྤྲོས་སོ། །
འོན་ཀྱང་སྡེ་ཚན་བརྒྱད་དང་བཅུ་གསུམ་སོགས་ཀྱི་སྒོ་ནས་དབྱེ་བའི་སྨན་
འདི་དག་རེ་རེ་ལའང་། དོན་གཅིག་ཀྱང་མིང་མི་འདྲ་བ་དུ་མས་བསྟན་པ་
- 220



དང༌། སྤྱི་དང་བྱེ་བྲག་མཆོག་དམན་གྱི་རིམ་པ། རྒོད་པ་དང་གཡུང་བ།
རབ་འབྲིང་ཐ་གསུམ། ཕོ་མོའི་རྣམས་གྲངས། ནང་གསེས་ཀྱི་དབྱེ་བ། རོ་
དང༌ ནུས་ པ། མདོག་ དབྱིབས་ དང་ རིང༌ ཐུང༌། སྐྱེ་ ས་ དང༌ བཏུ་ དུས།
སྐམ་ཚུལ་དང་དུག་འདོན་སོགས་ཕྲ་ཞིང་ཞིབ་པ་ཞིག་ཤེས་པར་འདོད་ན་ཤེལ་
འཕྲེང་སོགས་ལས་ཤེས་པར་བྱའོ། །
གསུམ་པ་ལེའུའི་མཚན་ནི། བདུད་རྩི་སྙིང་བོ་ཡན་ལག་བརྒྱད་པ་་་་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་སྨན་གྱི་
ནུས་པ་བསྟན་པའི་ལེའུ་སྟེ་ཉི་ཤུ་བ་རྫོགས་སོ། །ཞེས་པའོ། ། །
སྨན་གྱི་སྡེ་ཚན་དང་སྦྱར་ཐབས་བསྟན་པ།
གསུམ་པ་སྨན་གྱི་རོ་ནུས་གཉིས་ཀའི་སྦྱར་ཐབས་བཤད་པ་ལ་གསུམ་སྟེ།
ཉན་པར་ གདམས་པ་དང༌། ལན་དངོས་དང༌། ལེའུའི་མཚན་བསྟན་་་་་་
པའོ། །དང་བོ་ནི། དེ་ནས་ཞེས་པ་ནས་ཉོན་ཅིག་ཅེས་པའི་བར་གྱིས་བསྟན་
ཏེ། ལེའུ་ཉི་ཤུ་བ་བཤད་ཟིན་པའི་རྗེས་ཐོག་དེ་མ་ཐག་པ་དེ་ནས་ཡང་དྲང་
སྲོང་རིག་པའི་ཡེ་ཤེས་ཀྱིས་འདི་སྐད་ཅེས་གསུངས་སོ། །དེའང་ཀྱེ་དྲང་སྲོང་
ཆེན་པོ་ཡིད་ལས་སྐྱེས་ལེགས་པར་ཉོན་ལ་ཡིད་ལ་ཟུངས་ཤིག་ཅེས་གདམས་་
སོ། ། གཉིས་པ་ལན་དངོས་བཤད་པ་ལ་གཉིས་ཏེ། མདོར་བསྟན་པ་དང་།
རྒྱས་པར་བཤད་པའོ། །
དང་བོའི་དོན་ནི། རོ་ནུས་གཉིས་པོ་དེ་ལ་སྦྱར་བའི་ཐབས་ནི་ནད་སེལ་
བའི་ཁོངས་དུ་གཏོགས་པ་དེའི་སྡེ་ཚན་དུ་བྱས་ནས་སྦྱར་བའི་ཐབས་དང་། བྱེ་
བྲག་ཉེས་པ་གསུམ་པོ་ཤས་ཆེ་ཆུང་གི་དབང་དུ་བྱས་ནས་རོ་སྡེབས་སུ་སྦྱར་བའི་
— 221 -



ཐབས་དང་། ནད་གང་ཡིན་དམིགས་ཀྱིས་བསལ་ནས་བྱེ་བྲག་སོ་སོའི་དབང་
དུ་བྱས་ནས་ནུས་སྟོབས་སུ་སྦྱར་བའི་ཐབས་བཅས་རྣམ་པ་གསུམ་གྱི་སྒོ་ནས་ནད་
གང་དག་སེལ་བར་བྱེད་པ་དེ་དག་སོ་སོའི་སྡེ་བསྟན་པ་ནི་འདི་ལྟར་ཡིན་ཞེས་
པའོ། །
གཉིས་པ་རྒྱས་པར་བཤད་པ་ལ་གཉིས་ཏེ། སྡེ་ཚན་དུ་སྦྱར་བ་དང་།
རོ་ནུས་སུ་སྦྱར་བའོ། ། །
དང་བོ་ཚ་བ་སྤྱི་འཇོམས་པའི་སྨན་སྡེ་ནི། ག་བུར་དང་། ཙན་དན་
དཀར་བོ། གི་ཝཾ། ཅུ་གང་། གུར་ཀུམ། ཨུཏྤལ་སྔོན་པོ་རྣམས་ནི་ཚ་
བའི་ནད་རིགས་གང་དག་ཐུན་མོང་དུ་སྤྱིར་འཇོམས་པའི་སྡེ་ཚན་ཡིན་ནོ། །
གཉིས་ པ་ མཁྲིས་ ཚད་ སེལ་ བའི་ སྨན་ སྡེ་ ནི། རྒྱ་ གར་ ཏིག་ ཏ་ དང༌།
སུམ་ ཅུ་ ཏིག ཟངས་ ཏིག ལྕགས་ ཏིག་ སོགས་ ཏིག་ ཏའི་ རིགས་ དང༌།
གསེར་གྱི་མེ་ཏོག དུག་མོ་ཉུང་། བོང་ང་དཀར་བོ། རྩ་མཁྲིས། གཡའ་
ཀྱི་མ། ཀྱི་ལྕེ་དཀར་བོ། སྐྱེར་ཤུན་རྣམས་ནི་མཁྲིས་ཚད་སེལ་བར་བྱེད་པའི་
སྨན་གྱི་སྡེ་ཚན་ཡིན་ནོ་ཞེས་པའོ། །གསུམ་པ་ཁྲག་ཚད་སེལ་བའི་སྨན་གྱི་སྡེ་ནི།
ཙན་དན་དམར་བོ་དང༌། མཛོ་མོ་ཤིང་། སེང་ལྡེང་། ཧོང་ལེན། བ་ཤ་
ཀ སྐྱུ་རུ་ར། སྤང་རྩི་དོ་བོ། བཙོད། ཚོས་བཅས་ནི་ཁྲག་ཚད་རྣམས་
སེལ་བའི་སྨན་གྱི་སྡེ་ཚན་ཡིན་ཞེས་པའོ། །བཞི་བ་རིམས་ཚད་སེལ་བའི་སྨན་གྱི་
སྡེ་ནི། གི་ཝང་དང༌། གསེར་གྱི་མེ་ཏོག བོང་དཀར། ལི་ག་དུར། བྱི་
ཚེར། དེ་བ། བར་བ་ཏ། ཁྲག་རྐང་བ་རྣམས་ནི་རིམས་ཚད་སེལ་བར་
བྱེད་པའི་སྨན་གྱི་སྡེ་ཚན་ཡིན་ཞེས་པའོ། །ལྔ་བ་དུག་ཚད་སེལ་བའི་སྨན་གྱི་སྡེ་ནི།
གླ་རྩི་དང༌། བོང་དཀར། བོང་ང་སེར་བོ། བོང་ང་དམར་བོ། ཁྱུང་
- 222 -



སྡེར་དཀར་བོ། ཁྱུང་སྡེར་སྨུག་པོ། དཔའ་བོ་དཀར་བོ། དཔའ་བོ་སེར་
བོ། རྩད། རྣམ་པར་རམ་ཡུ་གུ་ཤིང་། རྒུ་ཐུབ། སྔོ་སྟག་ཤ བྲག་སྐྱ་
ཧ་བོ། ཡུང་བ། གང་ག་ཆུང་། རེ་རལ། འོམ་བུ། སྤང་རྒྱན་དཀར་
བོ། སྤང་རྩི་དོ་བོ། སེ་རྒོད། སྐྱེར་ཤུན་བཅས་ནི་དུག་ཚད་སེལ་བར་བྱེད་
པའི་སྨན་སྡེ་ཡིན་ཞེས་པའོ། །དྲུག་པ་གློ་ཚད་སེལ་བའི་སྨན་གྱི་སྡེ་ནི། ཅུ་གང་།
ཤིང་མངར། རྒུན་འབྲུམ། རུ་རྟ། ག་དུར། ཨ་ཀྲོང་། སྲོ་ལོ་དཀར་བོ།
སྲོ་ལོ་སུག་འདྲ་སོགས་ནི་གློ་ཚད་སེལ་བར་བྱེད་པའི་སྨན་གྱི་སྡེ་ཚན་ཡིན་ཞེས་
པའོ། །བདུན་པ་རླུང་ཚད་སེལ་བའི་སྨན་སྡེ་ནི། སླེ་ཏྲེས་དང་ཀཎྜཀ་རི། ཨ་
གར་རིགས། གོ་སྙོད། རུ་རྟ། , གུ་གུལ་དཀར་ནག་སྒོག་སྐྱ་རྣམས་ནི་རླུང་
ཚད་ལྡན་པའི་ནད་སེལ་བར་བྱེད་པའི་སྨན་གྱི་སྡེ་ཚན་ཡིན་ཞེས་པའོ། །བརྒྱུད་
པ་བད་ཚད་ སེལ་བའི་སྨན་གྱི་སྡེ་ནི། བསེ་ཡབ་དང༌། མ་ནུ། འུ་སུ།
སྟར་བུ། ཨུཏྤལ། སེ་འབྲུ། སྒ་སྐྱ། སྐྱུ་རུ་ར་རྣམས་ནི་བད་ཀན་ཚ་བ་
ལྡན་པའི་ནད་སེལ་བར་བྱེད་པའི་སྨན་གྱི་སྡེ་ཚན་ཡིན་ཞེས་པའོ། །དགུ་བ་བད་
རླུང་སེལ་བར་བྱེད་པའི་སྨན་གྱི་སྡེ་ནི། སྨན་སྒ་དང་། སྒ་སྐྱ། ཤིང་ཀུན།
ཁ་རུ་ཚྭ། བཙོང་། སྒོག་སྐྱ་རྣམས་ནི་བད་རླུང་ལྡན་པའི་ནད་སེལ་བར་བྱེད་
པའི་སྨན་གྱི་སྡེ་ཚན་ཡིན་ནོ་ཞེས་པའོ། །བཅུ་བ་བད་ཀན་གྲང་བ་སེལ་བའི་སྨན་
གྱི་སྡེ་ནི། སེ་འབྲུ་དང་། ཕོ་བ་རིས། པི་པི་ལིང་། སྨན་ས། ཙི་ཏྲ་ཀ།
ཀ་ཀོ་ལ། སུག་སྨེལ། ཤིང་ཚ། འཇམ་འབྲས། བྱི་ཏང་ག ད་ལིས།
ཟི་ར་ནག་པོ། ལ་ལ་ཕུད། དབྱི་མོང་། སྲུབ་ཀ། ལྕེ་ཚ། ཙབས་རུ་ཚྭ།
རྒྱ་ཚྭ། རྒྱམ་ཚྭ། ཐལ་ཚྭ་རྣམས་ནི་བད་ཀན་གྲང་བའི་ནད་སེལ་བའི་སྨན་གྱི་
སྡེ་ཚན་ཡིན་ཞེས་པའོ། །བཅུ་གཅིག་པ་རླུང་སྨན་གྱི་སྡེ་ནི། ཛཱ་ཏི་དང༌། བུ་
- 223 ཡ



རམ། རུས་བཅུད་གསུམ་ལ་སོགས་པ་རུས་སྣ་རྣམས་ནི་རླུང་ནད་སེལ་བའི་
སྨན་གྱི་སྡེ་ཚན་ཡིན་ནོ། །བཅུ་གཉིས་པ་ཆུ་སེར་གྱི་ནད་སེལ་བའི་སྡེ་ནི། སྤོས་
དཀར་དང༌། ཐལ་ཀ་རྡོ་རྗེ། སོ་མ་ར་ཛ། སེང་ལྡེང་། སྐྱེར་བ་རྣམས་ནི་
ཆུ་སེར་གྱི་ནད་སེལ་བར་བྱེད་པའི་སྨན་གྱི་སྡེ་ཚན་ཡིན་ནོ། །བཅུ་གསུམ་པ་སྲིན་
སྨན་གྱི་སྡེ་ནི། གླ་རྩི་དང༌། ཤིང་ཀུན། སྒོག་སྐྱ། མ་རུ་རྩེ། ཐང་ཕྲོམ།
ལང་ཐང་ཙེ། བྱི་ཏང་ག དྲེས་འབྲུ། འབུ་སྐྱོགས། ཕུར་ཐལ། སྣ་
མའི་འབྲུ། དྭ་བའི་རྩ་བ། གཡེར་འབྲུ། སྤུ་མ་རྣམས་ནི་སྲིན་ནད་སེལ་
བའི་སྨན་གྱི་སྡེ་ཚན་ཡིན་ཞེས་པའོ། །བཅུ་བཞི་བ་འཁྲུ་བ་གཅོད་པའི་སྨན་གྱི་སྡེ་
ནི། ཀ་བེད་དང་། བིལ་པ། ད་ཏྲིག མོན་ཆ་ར། སྨག ཐ་རམས་
པ། ན་རམས། རྒྱ་སྐྱེགས། གཙོད་ཁྲག བྱ་རྐང་བ་ལ་སོགས་པ་རྣམས་
ནི་འཁྲུ་བ་གཅོད་པའི་སྨན་གྱི་སྡེ་ཚན་ཡིན་ཞེས་པའོ། །བཅོ་ལྔ་བ་ཆུ་སྨན་གྱི་སྡེ་
ནི། རྒྱ་ཚྭ་དང་། རྒྱམ་ཚྭ། གསེར་གྱི་བྱེ་མ། སྡིག་སྲིན། སུག་སྨེལ།
ཉི་དགའ་རྣམས་ནི་ཆུ་སྨན་གྱི་སྡེ་ཚན་ཡིན་ཞེས་པའོ། །བཅུ་དྲུག་པ་སྐྱུགས་སྨན་
གྱི་སྡེ་ནི། པོ་སོ་ཆ། རི་ཤོ སྤྱང་ཚེར། ཤུ་དག གསེར་ཕུད། འབྲི་
ཏ་ས་འཛིན། སྐྱི་འབྲུ། གཡའ་ཀྱི་མ། ཡུངས་ཀར་ལ་སོགས་པ་རྣམས་ནི་
སྐྱུགས་སྨན་གྱི་སྡེ་ཚན་ཡིན་ཞེས་པའོ། །བཅུ་བདུན་པ་འཁྲུ་སྨན་གྱི་སྡེ་ནི། ཨ་
རུ་ར་དང་། དནྡྲའི་རིགས། དོང་ག ཤྲཱི་ཁཎྜ། དུར་བྱིད། ཐར་ནུ།
ལྕུམ་རྩ། སྔོན་བུ། ཁྲོན་བུ། རྩི་སྟག་མོ། རེ་ལྕག་པ། ཆུ་རྩ་རྣམས་ནི་
འཁྲུ་བར་བྱེད་པའི་སྨན་གྱི་སྡེ་ཚན་ཡིན་ནོ་ཞེས་པའོ། །
གཉིས་པ་སྦྱར་ཐབས་བཤད་པ་ལ་གཉིས་ཏེ། སྐབས་འདིར་སྨན་དེ་
དག་སྦྱར་བའི་ཐབས་ལ་རོ་སྦྱོར་དང་ནུས་པ་སྦྱོར་བ་གཉིས་སུ་ཡོད་པ་ཡིན་ཞེས་
- 224 -



པའོ། །
དང་བོ་རོ་སྡེབས་སྦྱོར་བ་ནི། དེའང་གཉིས་གཉིས་སྡེབས་པ་སོགས་ཀྱི་
སྦྱོར་བ་ལྔ་བཅུ་རྩ་བདུན་ཏེ། དང་བོ་གཉིས་པར་སྦྱར་བ་ལ། མངར་བ་དང་
སྐྱུར་བ། མངར་བ་དང་ལན་ཚྭ་བ། མངར་བ་དང་ཁ་བ། མངར་བ་དང་
ཚ་བ། མངར་བ་དང་བསྐ་བ་སྟེ་མངར་བ་ལ་སྦྱར་བས་མངར་སྦྱོར་ལྔ་དང༌།
རོ་སྐྱུར་བ་དང་ལན་ཚྭ་བ། སྐྱུར་བ་དང་ཁ་བ། སྐྱུར་བ་དང་ཚ་བ། སྐྱུར་
བ་དང་བསྐ་བ་བཅས་སྐྱུར་བར་སྦྱར་བ་བཞི། རོ་ལན་ཚྭ་བ་དང་ཁ་བ། ལན་
ཚྭ་བ་དང་ཚ་བ། ལན་ཚྭ་བ་དང་བསྐ་བ་བཅས་ལན་ཚྭ་བ་སྦྱར་བས་ལན་ཚྭའི་
སྦྱོར་བ་གསུམ། རོ་ཁ་བ་དང་ཚ་བ། ཁ་བ་དང་བསྐ་བ་སྟེ། ཁ་བར་སྦྱར་
བས་ཁ་བའི་སྦྱོར་བ་གཉིས། རོ་ཚ་བ་དང་བསྐ་བ་སྟེ་ཚ་བར་སྦྱར་བའི་ཚ་སྦྱོར་
གཅིག་བཅས་བསྡོམས་པས་རོ་གཉིས་པར་སྦྱོར་བ་བཅོ་ལྔའོ། །
དེ་བཞིན་དུ་རོ་གསུམ་དུ་སྦྱར་བ་ནི། རོ་མངར་བ་དང་སྐྱུར་བ་ལན་ཚྭ་
བ་བཅས་གསུམ་སྦྱོར་བ་དང་། མངར་བ་དང་སྐྱུར་བ་ཁ་བ་བཅས་གསུམ་
དང༌། རོ་མངར་བ་དང་སྐྱུར་བ་ཚ་བ་བཅས་གསུམ་དང༌། རོ་མངར་བ་དང་
སྐྱུར་བ་བསྐུ་བ་བཅས་གསུམ་དང་། རོ་མངར་བ་དང་ལན་ཚྭ་བ་ཁ་བ་བཅས་
གསུམ་དང་། རོ་མངར་བ་དང་ལན་ཚྭ་བ་ཚ་བ་བཅས་གསུམ་དང་། རོ་
མངར་བ་དང་ལན་ཚྭ་བ་བསྐ་བ་བཅས་གསུམ་དང༌། རོ་མངར་བ་དང་ཁ་བ་
ཚ་བ་བཅས་གསུམ་དང༌། མངར་བ་དང་ཁ་བ་བསྐ་བ་བཅས་གསུམ་དང་།
རོ་མངར་བ་དང་ཚ་བ་བསྐ་བ་བཅས་གསུམ་མངར་བར་སྦྱར་བའི་གསུམ་སྦྱོར་
བཅུ་དང༌། དེ་བཞིན་དུ་རོ་སྐྱུར་བ་དང་ལན་ཚྭ་བ་ཁ་བ་བཅས་གསུམ་དང་།
རོ་སྐྱུར་བ་དང་ལན་ཚྭ་བ་ཚ་བ་བཅས་གསུམ་དང་། རོ་སྐྱུར་བ་དང་ལན་ཚྭ་བ་
225 -



བསྐ་བ་བཅས་གསུམ་དང་། རོ་སྐྱུར་བ་དང་ཁ་བ་ཚ་བ་བཅས་གསུམ་དང་།
རོ་སྐྱུར་བ་དང་ཁ་བ་བསྐ་བ་བཅས་གསུམ་དང༌། རོ་སྐྱུར་བ་དང་ཚ་བ་བསྐ་བ་
བཅས་གསུམ་དང་སྦྱར་བའི་གསུམ་སྦྱོར་དྲུག ཡང་ན་རོ་ལན་ཚྭ་བ་དང་ཁ་བ་
ཚ་བ་བཅས་གསུམ་དང་། རོ་ལན་ཚྭ་བ་དང་ཚ་བ་བསྐ་བ་བཅས་ལན་ཚྭ་བར་
སྦྱར་བའི་གསུམ་སྦྱོར་གསུམ་དང༌། ཡང་རོ་ཁ་བ་དང་ཚ་བ་བསྐ་བ་བཅས་ཁ་
བར་སྦྱར་བའི་སྦྱོར་བ་གཅིག་བཅས་བསྡོམས་པས་རོ་གསུམ་གྱི་སྦྱོར་བ་ཉི་ཤུ་ཡོད་
དོ། །
དེ་བཞིན་དུ་རོ་བཞི་རུ་སྦྱར་བ་ནི། རོ་མངར་བ་དང་སྐྱུར་བ་ལན་ཚྭ་བ་
ཁ་བ་བཅས་བཞི། རོ་མངར་བ་དང་སྐྱུར་བ་ལན་ཚྭ་བ་ཚ་བ་བཅས་བཞི་དང་།
རོ་མངར་བ་དང་སྐྱུར་བ་ལན་ཚྭ་བ་བསྐུ་བ་བཅས་བཞི། རོ་མངར་བ་དང་
སྐྱུར་བ་ཁ་བ་ཚ་བ་བཅས་བཞི། རོ་མངར་བ་དང་སྐྱུར་བ་ཚ་བ་བསྐུ་བ་བཅས་
བཞི། རོ་མངར་བ་དང་སྐྱུར་བ་ཁ་བ་བསྐ་བ་བཅས་བཞི། རོ་མངར་བ་དང་
ལན་ཚྭ་བ་ཁ་བ་ཚ་བ་བཅས་བཞི། རོ་མངར་བ་དང་ལན་ཚྭ་བ་ཁ་བ་བསྐ་བ་
བཅས་བཞི། རོ་མངར་བ་དང་ལན་ཚྭ་ཚ་བ་བསྐ་བ་བཅས་བཞི། རོ་མངར་
བ་དང་ཁ་བ་ཚ་བ་བསྐ་བ་བཅས་བཞི་དང་བཅས་པའི་མངར་བར་སྦྱར་བའི་
བཞི་སྦྱོར་བཅུ་དང༌། ཡང་རོ་སྐྱུར་བ་དང་ལན་ཚ་བ་ཁ་བ་ཚ་བ་བཅས་བཞི།
རོ་སྐྱུར་བ་དང་ལན་ཚྭ་བ་ཁ་བ་བསྐ་བ་བཅས་བཞི་དང༌། རོ་སྐྱུར་བ་དང་ལན་
ཚྭ་བ་ཚ་བ་བསྐ་བ་བཅས་བཞི། རོ་སྐྱུར་བ་དང་ཁ་བ་ཚ་བ་བསྐ་བ་བཅས་བཞི་
ནི་རོ་སྐྱུར་བའི་སྦྱོར་བ་བཞི་དང་། རོ་ལན་ཚྭ་ཁ་བ་ཚ་བ་བསྐ་བ་བཅས་གཅིག་
དང་བསྡོམས་པས་རོ་བཞི་སྦྱོར་བཅོ་ལྔ་དང་། དེ་བཞིན་དུ་རོ་ལྔ་རུ་སྦྱར་བ་ནི།
རོ་མངར་བ་དང་སྐྱུར་བ་ལན་ཚྭ་བ་ཁ་བ་ཚ་བ་བཅས་ལྔ་དང༌། རོ་མངར་བ་ ་
- 226 -



དང་སྐྱུར་བ་ལན་ཚྭ་བ་ཁ་བ་བསྐ་བ་བཅས་ལྔ། རོ་མངར་བ་དང་སྐྱུར་བ་ཁ་བ་
ཚ་བ་བསྐ་བ་བཅས་ལྔ། རོ་མངར་བ་དང་སྐྱུར་བ་ལན་ཚྭ་བ་ཚ་བ་བསྐ་བ་
བཅས་ལྔ། རོ་མངར་བ་དང་ལན་ཚྭ་བ་ཁ་བ་ཚ་བ་བསྐ་བ་ལྔ་བཅས་མངར་
བའི་ལྔ་སྦྱོར་ལྔ་དང༌། རོ་སྐྱུར་བ་དང་ལན་ཚྭ་བ་ཚ་བ་བསྐ་བ་བཅས་སྐྱུར་བའི་
ལྔ་སྦྱོར་གཅིག་དང་བཅས་བསྡོམས་པའི་ལྔ་སྦྱོར་དྲུག་ཡོད་དོ། །
དེ་བཞིན་དུ་རོ་དྲུག་ཏུ་སྦྱར་བ་ནི། རོ་མངར་བ་དང་སྐྱུར་བ་ལན་ཚྭ་བ་
ཁ་བ་ཚ་བ་བསྐ་བ་བཅས་དྲུག་སྦྱོར་གཅིག རོ་དྲུག་པོ་རྣས་སོ་སོར་རྐྱང་བར་
སྦྱར་བ་དྲུག་བཅས་ཡོད་ཅེས་པའོ། .།
གོང་དུ་བཤད་པའི་སྦྱོར་བ་གྲངས་སུ་གདབ་པ་ནི། ཇི་སྐད་བསྟན་པའི་
རོ་སྦྱོར་དེ་རྣམས་ལས་རོ་བཞི་བཞི་རུ་སྦྱར་བ་བཅོ་ལྔ་དང༌། རོ་གཉིས་གཉིས་
སུ་སྦྱར་བ་བཅོ་ལྔ་དང་། རོ་ལྔ་ལྔ་རུ་སྦྱར་བ་དྲུག་དང༌། རོ་གསུམ་གསུམ་དུ་
སྦྱར་བ་ཉི་ཤུ་དང༌། རོ་དྲུག་ཏུ་སྦྱར་བ་གཅིག་དང་། རོ་རྐྱང་བ་རེ་རེའི་སྦྱར་
བ་དྲུག་བཅས་བསྡོམས་པས་རོ་སྦྱོར་གྱི་སྦྱོར་བ་དྲུག་བཅུ་རྩ་གསུམ་ཡོད་པ་ཡིན་
ཞེས་པའོ། །
དེ་ལྟར་རོ་སྦྱོར་གྱི་དགེ་བ་ནི། རོ་སྡེབས་སུ་བྱས་པའི་སྦྱོར་བ་དེ་རྣམས་
ནི་གོང་དུ་བཤད་པའི་ནད་ཀྱི་དབྱེ་བའི་སྐབས་སུ་བསྟན་པའི་ཉེས་པའི་འཕེལ་
ཟད་བདུན་བཅུ་རྩ་བཞི་བོ་རྣམས་འཇོམས་པར་བྱེད་པའི་གཉེན་པོར་སྦྱོར་བ་
ཡིན་ཏེ། དེ་ཇི་ལྟར་འཛོམས་པ་གོང་དུ་བསྟན་པས་རོ་གཉིས་སྦྱོར་བཅོ་ལྔ་
དང༌། གསུམ་སྦྱོར་ཉི་ཤུ། བཞི་སྦྱོར་བཅོ་ལྔ། ལྔ་སྦྱོར་དྲུག་བཅས་ལྔ་བཅུ་
ང་དྲུག་པོ་རྣམས་ཀྱིས་ལྡན་པའི་འཕེལ་ཟད་བཅོ་བརྒྱད་དང་། འདུས་པའི་
འཕེལ་ཟད་ཉེར་དྲུག་འདྲེས་པའི་འཕེལ་ཟད་བཅུ་གཉིས་བཅས་འཕེལ་ཟད་ང་
- 227 -



བཅུ་ང་དྲུག་པོ་རྣམས་འཇོམས་པར་བྱེད་པ་དང་། རོ་རྐྱང་བའི་སྦྱོར་བ་དྲུག་
གིས་ཉེས་པ་རྐྱང་བ་འཕེལ་ཟད་བཅོ་བརྒྱད་པོ་འཇོམས་པར་བྱེད་པ་དང་། རོ་
དྲུག་ཏུ་སྦྱར་བའི་སྦྱོར་བ་གཅིག་པུ་ནི་བཅུད་ལེན་གྱི་སྦྱོར་བར་བསྔགས་པ་ཡིན་
ནོ། །ཞེས་པའོ། །
གཉིས་པ་ནུས་སྡེབས་སུ་སྦྱར་བ་ནི། སྨན་ནུས་པ་མཐུན་པར་སྦྱར་བ་ལ་
ཞི་བྱེད་ཀྱི་སྦྱོར་བ་དང་སྦྱོང་བྱེད་ཀྱི་སྦྱོར་བ་གཉིས་སུ་ཡོད་པ་ཡིན། ཞེས་་
པའོ། །
དང་བོ་ཞི་བྱེད་ཀྱི་སྦྱོར་བ་ནི། ཞི་བྱེད་ཀྱི་སྨན་གྱི་སྦྱོར་བ་དེ་ལ་སྡེ་ཚན་
ལྔའམ་བདུན་ཡོད་ཅིང༌། དེ་ཐང་གི་སྡེ་དང་། ཕྱེ་མའི་སྡེ་དང༌། རིལ་བུའི་
སྡེ། ལྡེ་གུའི་སྡེ། སྨན་མར་གྱི་སྡེ་དང་སྡེ་ཚན་ལྔ་དང་། དེའི་སྟེང་དུ་སྨན་
ཆང་དང་འབྲི་ཏ་སྟེ་ཁཎྜ་དང་བཅས་གཉིས་ཏེ་བདུན་དུ་བཤད་པ་ཡིན་ཞེས་
པའོ། །
གཉིས་པ་སྦྱོང་བྱེད་ཀྱི་སྦྱོར་བ་ནི། སྦྱོང་བྱེད་ཀྱི་སྦྱོར་བ་དེ་ལ་འཇམ་རྩི་
དང་། བཤལ། སྐྱུགས། ནི་རུ་ཧ། སྣ་སྦྱོང་དང་བཅས་ཏེ་ཉེས་པ་རླུང་
ནད་ལ་འཇམ་རྩི། མཁྲིས་ནད་ལ་བཤལ། བད་ཀན་ནད་ལ་སྐྱུགས་བཅས་
གསུམ་དང་། འདུས་པའི་ནད་ལ་ནི་རུ་ཧ་དང་། དབང་བོ་སོགས་མགོ་ནད་
ལ་སྣ་སྦྱོང་བྱེད་པ་བཅས་ཡིན་ཞེས་པའོ། །
དེ་ལྟར་ནུས་སྡེབས་སུ་སྦྱར་བའི་དགོས་པ་ནི། ཇི་སྐད་བསྟན་པ་ལྟར་
སྨན་རྫས་བྱེ་བྲག་སོ་སོའི་ངོ་བོའི་ནུས་པར་བརྟེན་ནས་སྦྱར་པའི་ནད་བཞི་བརྒྱ་
རྩ་བཞིའི་ནད་དྲུང་ནས་འབྱིན་པར་བྱེད་པས་དེ་རྣམས་ཀྱི་གཉེན་པོར་གང་ལ་
གང་འཚམ་པའི་སྒོ་ནས་སྦྱོར་བར་བྱེད་དགོས་སོ། །ཞེས་པའོ། །
- 228 -



གསུམ་པ་ལེའུའི་མཚན་ནི། བདུད་རྩི་སྙིང་བོ་ཡན་ལག་བརྒྱད་པ་་་་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་སྨན་གྱི་སྡེ་
པའོ། །
— 229 ཁ



ཆ་བྱད་དཔྱད་ཀྱི་གནས།
གཉེན་པོ་ཆ་བྱད་བསྟན་པ།
ས་བཅད་བཞི་བ་ནད་གསོ་བར་བྱེད་པའི་གཉེན་པོ་བཞི་བ་ཆ་བྱད་དཔྱད་
ཀྱི་གནས་བཤད་པ་ལ་གསུམ་སྟེ། ཇི་ལྟར་ཞུས་པའི་ཚུལ་དང་། ལན་དངོས་
དང་། ལེའུའི་མཚན་བསྟན་པའོ། །
དང་བོ་ནི། སྨན་གྱི་ནུས་པ་བཤད་ཟིན་པའི་འཕྲོ་དེ་ནས་སླར་ཡང་དྲང་
སྲོང་ཡིད་ལས་སྐྱེས་ཀྱིས་ཚིག་འདི་སྐད་ཅེས་ཞུས་སོ། །ཐུགས་ཀྱིས་དགོངས་བའི་
ཕྱིར་དུ་ཀྱེ་དྲང་སྲོང་ཆེན་པོ་རིག་པའི་ཡེ་ཤེས་ལགས་ཞེས་གུས་པ་དང་བཅས་
མཚན་ནས་བོས་ཏེ། ནད་ཀྱི་གཉེན་པོ་བཞི་ལས་ཐ་མ་ཆ་བྱད་དཔྱད་ཀྱི་གནས་
ལ་ཚུལ་ཇི་ལྟར་བསླབ་པར་བགྱི་ཞེས་འདྲི་ན་འཚོ་མཛད་སྨན་པའི་རྒྱལ་བོས་
བཤད་དུ་གསོལ་ཞེས་ཞུས་པའོ། །
གཉིས་པ་ལན་དངོས་བཤད་པ་ལ་གཉིས་ཏེ། ཉན་པར་གདམས་ཤིང་
མདོར་བསྟན་པ་དང༌། རྒྱས་པར་བཤད་པའོ། །དང་བོ་ནི། ཞུས་པའི་ལན་
སྟོན་པ་བཅོམ་ལྡན་འདས་ཀྱི་གསུངས་པ་ནི་འདི་ལྟར་ཀྱེ་དྲང་སྲོང་ཆེན་པོ་ཡིད་
ལས་སྐྱེས་འཁོར་དང་བཅས་པས་ཉོན་ལ་ཡིད་ལ་ཟིན་པར་གྱིས་ཤིག་ཅེས་་་་
གདམས་ནས་རགས་ཙམ་རྟོགས་པའི་ཕྱིར་མདོར་བསྟན་པའི་ཚུལ་ནི་ནད་གསོ་
བར་བྱེད་པའི་གཉེན་པོ་ལ་ཟས་སྤྱོད་སྨན་དཔྱད་བཞི་ཡོད་པའི་ཐ་མ་ཆ་བྱད་
དཔྱད་ཀྱི་གནས་ལ་བསླབ་པར་འདོད་པ་རྣམས་ཀྱིས་འདི་ལྟར་ཤེས་དགོས་ཏེ།
དེ་ཡང་ནད་གང་ལ་གང་འཚམས་པའི་དཔྱད་དངོས་དང་། དེ་ལྟར་བྱེད་པའི་
- 230
-



དཔྱད་ཀྱི་ཆ་བྱད་སྣ་ཚོགས་བཤད་པའི་ཚུལ་ཏེ་རྣམ་པ་གཉིས་ཡོད་དོ། །
གཉིས་པ་རྒྱས་པར་བཤད་པ་ལ་གཉིས་ཏེ། དཔྱད་ཀྱི་རྣམ་བཞག་་་་
དངོས་བཤད་པ་དང་། དེའི་ཆ་བྱད་བཤད་པའོ། །
དང་བོ་ལ་གཉིས་ཏེ། དཔྱད་ཀྱི་ངེས་ཚིག་བཤད་པ་དང༌། དཔྱད་ཀྱི་
དབྱེ་བ་བཤད་པའོ། ། དང་བོ་ནི། བཙགས་བུ་ལ་སོགས་པའི་ཆ་བྱད་སྣ་་་
ཚོགས་ཀྱིས་ལུས་ཀྱི་ཕྱི་རོལ་ནས་ལུས་ཀྱི་ནང་གི་ཟུག་རྔུ་ལ་སོགས་པའི་ནད་་
རྣམས་དངོས་སུ་འབྱིན་པ་དང་ཞི་བར་བྱེད་པའི་ཐབས་གང་ཡིན་པ་དེ་ནི་དཔྱད་
ཅེས་བྱ་བ་ཡིན་ཏེ། ལུས་ཀྱི་ཕྱི་ནས་སྦྱར་བའི་ཆོ་ག་སྟེ་ཐབས་གཙོ་བོར་བྱས་
པའི་རྒྱུ་མཚན་གྱིས་དཔྱད་ཅེས་ཟེར་བ་ཡིན་ནོ། །
གཉིས་པ་དཔྱད་ཀྱི་དབྱེ་བ་ནི། ལུས་ཀྱི་ཕྱི་ནས་སྦྱོར་བའི་དཔྱད་དེ་
ལའང་འཇམ་པ་དང་རྩུབ་པ་དང་དྲག་པོའི་དཔྱད་དང་གསུམ་ཡོད་ལ། དེའི་
ནང་ནས་འཇམ་པོའི་དཔྱད་ལ་དུགས་དང་ལུམས་དང་བྱུགས་པ་དང་གསུམ། །
རྩུབ་པའི་དཔྱད་ལའང་གཏར་སྲེག་དབུག་པ་དང་གསུམ། དྲག་པོའི་དཔྱད་
ལ་འདྲལ་བ་དང་གཅོད་པ་དང་འདྲུད་པ་དང་འབྱིན་པ་བཞི་སྟེ་དྲིལ་པས་དཔྱད་
བཅུ་ཡོད་པ་དེ་དག་གང་ལ་བྱ་བའི་རྣམ་བཞག་རྒྱས་པར་ནི་མན་ངག་རྒྱུད་དང་
ཕྱི་མ་རྒྱུད་སོགས་ལས་ཤེས་པར་བྱའོ། །
གཉིས་པ་ཆ་བྱད་བཤད་པ་ལ་གསུམ་སྟེ། །མདོར་བསྟན་པ་དང༌། རྒྱས་
པར་བཤད་པ་དང་། མཇུག་བསྡུ་བའོ། །
དང་ བོ་ནི། དཔྱད་ ཀྱི་ཆ་ བྱད་ལ་ཟུག་རྔུ་བརྟག་ པའི་ དཔྱད་ དང་།
སྐམ་པ་དང་། གཙགས་བུ། ཐུར་མ། ཕྲན་བུའི་སྡེ་སྟེ་རྣམ་པ་ལྔའོ། །
གཉིས་པ་རྒྱས་པར་བཤད་པ་ལ་ལྔ་ལས། །དང་བོ་ལའང་བཞི་སྟེ། མགོ་
གས 231 -



ཆག་བརྟག་པ། མདེའུ་བརྟག་པ།
རྣག་བརྟག་པ། གཞང་འབྲུམ་བརྟག་
པའོ། །
དང་བོ་རུས་ཆག་བརྟག་པ་ནི། ཆ་བྱད་རྣམས་སྡེ་ཚན་ལྔ་ཡོད་པ་ལས།
དང་བོ་མགོ་རྨའི་རིགས་ལ་ཆ་བྱད་རྩེ་ཞབས་ལ་སྦོམ་ཕྲ་སོགས་ཀྱི་ཁྱད་པར་མེད་
པའི་ཟླུམ་པོ་གྲོ་སོག་གི་མགུལ་བ་ཙམ་སྲིད་སོར་དྲུག་པ་དེ་ལ་ཁབ་མགོ་ཞེས་བྱ་སྟེ།
དེའི་མགོ་བོའི་རུས་པ་ཆག་གམ་མ་ཆག་བརྟག་པར་བྱའོ། །
གཉིས་པ་མདེའུ་བརྟག་པའི་ཆ་བྱད་ནི། ཤ་གསེབ་ཏུ་མདེའུ་ལུས་པ་
གང་ན་འདུག་པ་བརྟག་པའི་ཆ་བྱད་ལ། ཐོག་མར་མགོ་བོ་སྲན་མ་ལྟར་ཟླུམ་
པ་ཞིག་བཏང་སྟེ་བརྟག་པར་བྱའོ། །དེས་མ་རྟོགས་ན་རྩེ་ཟུར་གསུམ་བྲ་བོ་འདྲ་
བ་བཏང་སྟེ་བརྟག དེས་ཀྱང་མ་རྟོགས་ན་རིམ་པ་བཞིན་དུ་རྩེ་མོ་གཅིག་པ་
ནས་གང་ཙམ་ཀློག་པ་དང༌། དེ་ལས་ཀྱང་རྩེ་མོ་གུག་པ་ཞིག་དང་། སྦྲུལ་
མགོ་གདངས་པ་ལྟ་བུ་སྟེ་རྩེ་མོ་རིམ་གྱིས་གུག་པའི་རྩེ་མོར་མིག་ཡོད་པ་ཟངས་
དུང་ཁ་འདྲ་བའི་སྦུབས་ལྡན་ཕྲ་མོ་བཏང་སྟེ་བརྟག དེ་རྣམས་ཀྱིས་མ་རྟོགས་
ན་ལག་ལེན་དུ་ཟླུམ་པོ་ཁ་དབྲག་ཡོད་པས་བརྟག་ཅིང་། དེ་དག་ཀུན་ཀྱང་
སྲིད་དུ་སོར་ཅུ་གཉིས་པ་ཕྲ་ལ་དྲང་ཞིང་འཇམ་པས་གཙོ་བོར་ལུས་ཀྱི་ཡན་ལག་
བཞི་ལ་གནས་པའི་ཟུག་རྔུ་རྣམས་བརྟག་ཅིང་དབྱུང་བར་བྱའོ། །ཞེས་པའོ། །
གསུམ་པ་རྣག་བརྟག་པའི་ཆ་བྱད་ནི། ཕྲ་ཞིང་འཇམ་པ་སྲིད་དུ་སོར་
བརྒྱུད་ཡོད་པ་དཔལ་གྲུ་བཞིར་ལྡན་པའི་རྩེ་མོར་ཁབ་མིག་དང་འདྲ་བའི་དཀར་
ཁུང་ཅན་དེ་འདྲ་བས་སྐྲངས་བའི་སྟེང་དུ་བརྟག་པས་རྣག་ཏུ་སྨིན་ནམ་མ་སྨིན་
བརྟག་པར་བྱ་སྟེ། སྨིན་ན་དཀར་ཁུང་དུ་རྣག་འབྱུང་ན་གཙགས་བུའམ་མེ་
ཐུར་གྱིས་དབུག་ཅེས་བཤད་པའོ། །
- 232 -



བཞི་བ་གཞང་འབྲུམ་བརྟག་པའི་ཆ་བྱད་ནི། ཤིན་ཏུ་འཇམ་པའི་་་་
སྦུབས་ཅན་པའི་ནུ་མའི་དབྱིབས་དང་འདྲ་བ་སྲིད་དུ་སོར་གསུམ་རྩེ་མོ་ཟླུམ་པོའི་
ཆ་ལ་ སོར་ཕྱེད་དང་། ཕྱིར་ལྟག་ལ་སོར་ཕྱེད་དང་བཅས་ ཤིང་། གསང་
གནས་ཀྱི་རྣམ་པས་སྦོམ་མམ་འཁྱུད་དུ་ཕོ་ལ་སོར་ལྔ་དང་མོ་ལ་རྩེ་དེ་བས་ཆེ་བ་
འཁྱུད་སོར་དྲུག་སྟེ་མདོར་ན་མཐེ་བོང་ཤོང་བ་ཙམ་བྱས་ལ། བྱེ་བྲག་ཏུ་ནད་
དེའི་ངོ་བོ་འབྲུམ་པ་ཕྱོགས་གང་ན་འདུག་བལྟ་བ་ལ་ངོས་ཕན་ཚུན་དུ་བུ་ག་སྲན་
བརྩེས་བ་ཤོང་བ་ཙམ་གཉིས་ཡོད་པར་བྱ་ཞིང་། འབྲུམ་པ་གང་ན་འདུག་
རྟོགས་ནས་གཅོད་པའི་ལས་ལ་འཇུག་དེའི་ཚེ་གཡས་གཡོན་གྱི་བུ་ག་གང་ཡང་
རུང་བ་གཅིག་པ་གློ་དཀར་གྱི་རྣམ་པ་ཅན་དེ་འདྲ་བ་ལག་ལེན་ཕོ་མོ་ཁྱད་མེད་ཀྱི་
སྲིད་དེ་བས་ལྡབས་ཙམ་གྱི་རིང་བ་གཉིས་པོ་ནི་རིམ་པ་ལྟར་གཞང་འབྲུམ་གང་
ན་འདུག་བལྟ་བ་དང༌། མཐོང་ནས་བུ་ག་གཅིག་པོ་དེར་འབྲུམ་པ་ཚུད་པར་
བྱས་ལ་ནང་ནས་དེ་དང་འཚམས་པའི་སྙུང་བུས་གཅོད་ཅིང་མར་བཞུས་ནས་
བསྲེག་པའི་ཆོ་ག་ལ་སྦྱར་བར་བྱ་དགོས་པ་ཡིན་ནོ། །ཞེས་པའོ། །
གཉིས་པ་སྐུམ་པའི་སྡེ་བཤད་པ་ནི། མདེའུ་ལ་སོགས་པའི་ཟུག་རྔུ་་
འབྱིན་བར་བྱེད་པའི་ཆ་བྱད་སྐམ་པའི་སྡེ་ཚན་བསྟན་པ་ནི། །སེང་གེའི་ཁ་ལྟ་བུ་
སྦོམ་ལ་ཐུང་བ་དང༌། བྱ་ཀང་ཀའི་མཆུ་ལྟ་བུ་རིང་ཐུང་སོར་བཞི་ཙམ་ལ་
གཙང་མཇུག་ཅན་དང་། དེ་ལས་ཅུང་ཟད་ཐུང་ཞིང་སྦོམ་པ་བྱ་རོག་གི་མཆུ་
ལྟ་བུ་རྣོ་བ་སྟེ་གསུམ་ཀའང་སྲིད་སོར་བཅོ་བརྒྱད་དང་ལྡན་ཞིང་འབྲེལ་མཚམས་
གཡུང་དྲུང་རིས་ཀྱི་ལྟེ་བར་གཟེར་སྲ་ཞིང་ཟླུམ་པོར་བཏབ་པ་རྐང་བརྒྱད་་་་
གཞོགས་དབྱིབས་ཅན་མཛུབ་མོའི་སྦོམ་ཕྲ་ཙམ་གྱི་རྩ་བ་ལག་པས་འཛིན་པའི་
ཕྱོགས་གཅིག་པོ་ལྕགས་ཀྱུའི་དབྱིབས་ལྡན་དང༌། ཅིག་ཤོས་ལ་ ཨ་ལོང་་་་་
- 233 -



བཏགས་པ་དེ་དང་འདྲ་བ་ནི་རིམ་པ་བཞིན་དུ་རུས་པ་མགོ་ལ་ཟུག་པ་དང་ཤ་
རྔམས་མཐུག་པོའི་གཏིང་གི་རུས་པ་ལ་ཟུག་པ་དང་ཤ་རྔམས་ཅུང་ཟད་ཡོད་པའི་
རུས་པ་ལ་ཟུག་པའི་ཟུག་རྔུ་འབྱིན་པ་རྣམས་ལ་རིག་པས་དཔྱད་དེ་སྦྱར་བར་
བྱའོ། །དེ་བཞིན་དུ་དབྱིབས་གཞན་སྔ་མ་དང་འདྲ་ཞིང་མཆུ་ཁོ་ན་ལ་སོར་་
བརྒྱད་དང་ལྡན་པ་མཐང་རིམ་གྱི་མཆུ་དང་འདྲ་བ་ཤིན་ཏུ་ཕྲ་བས་ནི་ཤ་རྒྱུས་ཀྱི་
ཁྲོད་ན་ལུས་པའི་ཟུག་རྔུ་དབྱུང་བར་བྱ་ཞིང་། གོང་དུ་ཟུག་རྔུ་བརྟག་པའི་
སྐབས་སུ་བཤད་པ་ལྟར་སྦུབས་ལྡན་སྲིད་སོར་བཅུ་གཉིས་པ་ཕྲ་ཞིང་གསང་ལ་
མཁྲང་བ་ནང་ནས་ལྕགས་རྐང་ཕྲ་བས་བསྡམས་པ་ཅུང་ཟད་མི་འདྲ་བ་བཅས་
འདམ་བུའི་མཆུ་ཞེས་བྱ་སྟེ། དེ་ནི་རྨ་གཏིང་ཤིན་ཏུ་རིང་བོར་ལུས་པའི་ཟུག་
ཇུ་དབྱུང་བ་ལ་སྦྱར་བ་ཡིན་ལ། སོ་ཤིན་ཏུ་ཕྲ་མོ་གཉིས་ཁ་སྦྱར་བའི་རྩ་བ་གདུ་
བུས་བསྡམས་པ་ནི་ཙུ་མོ་ཏི་སྟེ་མིང་གཞན་ཚེར་བཟང་ཞེས་པ་འཇབ་རྩེ་ཕྲ་མོ་ནི་
རྩ་རོ་རྒྱུས་རོ་དང་རུས་མཛེར་སོགས་དབྱུང་ལ་སྦྱར་བར་བྱའོ། ། དེ་དག་ཀུན་
ཀྱང་ལྕགས་བཟང་ངར་དང་ལྡན་ཞིང་མཐར་འཁྱོངས་སྲ་ལ་མཛེས་པར་བྱའོ། །
གསུམ་པ་གཙགས་བུའི་སྡེ་ཚན་བཤད་པ་ནི། ཆ་བྱད་རྣམས་ཀྱི་ནང་
ནས་ཤ་ལ་སོགས་པ་འདྲལ་ཞིང་ཁྲག་དབྱུང་བར་བྱེད་པ་གཙགས་བུའི་སྡེ་ཚན་
བསྟན་པ་དེ་ལ་བྱེའུ་སྦུ་གུའམ་མཆིལ་བའི་སྒྲོ་དང་འདྲ་བ་སྲིད་སོར་དྲུག་པ་ནི་ཤ་
གསེབ་ན་གནས་པའི་ཁྲག་རྩ་རྐྱང་པ་འདེབས་པ་ལ་སྦྱར་ཞིང་། དབྱིབས་ཕལ་
ཆེར་སྔ་མ་དང་འདྲ་བ་ལ་སོར་གཅིག་ཙམ་གྱིས་ལྟག་པ་ཉལ་ ཐབས་ཀྱི་རྒྱབ་་
མདུན་གཉིས་ཀའི་རྩེ་མོ་རྣོ་བར་བྱས་པ་དང་ཅུང་ཟད་བཞེད་པ་མི་འདྲ་བ་
གཅིག་གིས་སྣོད་ཀ་དང་རྩེ་ཆུང་སོགས་འཕར་རྩ་དང་འབྲེལ་བ་རྣམས་གཏར་བ་
ལ་བསྔགས་ལ། རྐང་ཟླུམ་པོའི་སྐེད་དུ་ལག་པ་བཟུང་བདེ་ཞིང་མི་འགྱུར་བའི་
234 -



འདབ་མ་དང་ལྡན་པའི་རྩེ་མོར་སྟ་རེ་ཁ་འདྲ་བས། རུས་སྟེང་གི་རྩ་ཀུན་ལ་
གཏར་བར་བྱ་སྟེ། ཕྱི་མ་འདི་གཉིས་ཀྱི་ཚད་སྔ་མ་དང་མཐུན་པར་སྲིད་སོར་
དྲུག་པ་ཉིད་བྱ་ཞིང་། དེ་བཞིན་དུ་ཆུ་གྲི་འདྲ་བས་སྐྲངས་བའི་སྟེང་ལ་ཞལ་
ཞལ་བྱ་ཞིང་། རྐང་ཟླུམ་པོ་སྲིད་སོར་བརྒྱད་ཀྱི་རྩེ་མོར་ཟོར་བའི་དབྱིབས་ཅན་
གྱི་ལྕེ་སྐྲངས་གཤག་པར་བྱ་ལ། གཙགས་བུ་དང་འདྲ་བ་ལ་ཆེ་ཞིང་གྲིའི་དཔལ་
འདྲ་བ་ བྲང་བ་ཅན་སྨྱུག་གུ་དང་འདྲ་བ་ཅན་གྱིས་ནི་མགོ་རྨ་སླར་ཡང་འདྲ་
དགོས་པ་རྣམས་ལ་སྦྱར་བར་བྱ་དགོས་ལ། །ཕྱི་མ་རྒྱུད་ལས། དང་བོ་ཆ་བྱད་
རྣོ་མཉེན་ལྡན་པའི་ལྕགས། །མགར་བ་མཁས་པས་སྦུ་གུའི་སྒྲོ་འདྲའི་ ་་་་་་་་་
དབྱིབས། །རྩེ་སྒུར་ཚེས་གཉིས་ཟླ་བ་ལྟ་བུའམ། །ལྟག་ཉལ་སོ་དྲང་བྲང་བ་ཅན་
དང་ནི། ། སྟ་རེ་ཁ་འདྲ་ཀུན་ཀྱང་སྲིད་སོར་དྲུག འཐར་འབྱོངས་ངར་ལྡན་
བརྡུངས་ཏེ་བརྡར་ལེགས་པ། །རྣོ་ཚད་གྱེན་དུ་སྤུ་ཆོད་ནུས་པ་སྟེ། །གཟེ་དང་མི་
གཟེ་དེ་ལ་རག་ལས་པས། །གཙགས་ལེགས་རྟག་ཏུ་ལུས་ལ་བཅིང་བར་བྱ། །
ཞེས་པ་ལྟར་རོ། །
བཞི་བ་ཐུར་མའི་སྡེ་ཚན་བཤད་པ་ནི། ཤ་ལ་སོགས་པ་དབུག་པའི་ཐུར་
དཔྱད་ལག་ལེན་སྣ་སེལ་གྱི་ཕྲ་བ་དང་གཞན་པ་ཕལ་ཆེར་ཡང་སྲིད་སོར་དྲུག་པ་
ལ་མགོ་དབྱིབས་རང་རང་ནས་བཤད་པའི་འོག་ཏུ་ལུས་ཤོང་བ་སྟེ་སྐྱེ་ཕྲ་མོར་
བྱས་པ་དེ་ལས་རིམ་པས་ཇེ་སྦོམ་དུ་སོང་བའི་མཐར་ཐུག་ཞབས་ཆེ་ཞིང་ལྕེ་ལྡིག་
པའི་ཚུལ་དུ་བྱས་པའོ། །ཞེས་སོ། །
གཉིས་པ་རྒྱས་པར་བཤད་པ་ལ་གཉིས་ལས། དང་བོ་སྦུབས་ཐུར་་་་་
བཤད་པ་ནི། ངོ་བོ་སྦུབས་ཐུར་ཡིན་པ་ལ་རྩེ་མོ་སྦྲུལ་པའི་མགོ་དང་འདྲ་བའི་
ལྐོག་མའི་ཐད་དུ་གློ་དཀར་ཡོད་པ་དེ་ལྟ་བུ་ཡིས་བད་རླུང་གི་རླངས་འཁྱིམས་
-- 235 -



གསེང་པ་དང༌། སྙིང་ཆུ་དང་མཆིན་ཆུ་བཙགས་པ་ལ་སྦྱར་བར་བྱའོ། །དེ་
བཞིན་ དུ་ སྦུབས་ ཐུར་ གྱི་ རྩེ་ མོ་ སྨྱུ་ གུའི་ ཁ་ ལྟ་ བུས་ དམུ་ ཆུ་ གཙགས་ ཅིང་།
སྦུབས་ཐུར་གྱི་རྩེ་མོ་བྱིད་པོའི་མཆུ་འདྲ་བ་ཡ་མཆུ་གུག་གེ་བའི་འོག་ཏུ་མ་མཆུ་
ཚུད་ཙམ་གྱི་ཁ་གདང་ངེ་བ་དེས་བྱང་ཁོག་གི་རྣག་གསང་དབྱེ་བར་བྱ་བ་ཡིན་
ནོ། །རྒྱུད་ཆུང་བའི་དགོངས་པས་སྔ་མ་སྲིད་སོར་དྲུག་དང་ཕྱི་མ་ལ་དམིགས་
བསལ་དུ་སྲིད་སོར་བཅུ་གཉིས་པའོ། །ཞེས་བྱ་བའོ། །
གཉིས་པ་སྦུབས་མེད་ནི། རྐང་ལ་སྦུབས་མེད་པའི་ཐུར་མ་རྩེ་མོ་ནས་ཀྱི་
དབྱིབས་དང་འདྲ་བའི་ཐུར་མ་ནི་སྒལ་ཚིགས་ཀྱི་སྐྲན་འབྱིན་པ་ལ་སྦྱར་ཞིང་།
དེ་བཞིན་དུ་གློ་སྙིང་རྒྱུ་ལོང་མཁལ་མ་ལ་སོགས་པའི་སྐྲན་འབྱིན་པ་སྦུབས་མེད་
ཀྱི་རྩེ་མོ་སྦལ་མགོ་ལྟ་བུ་ཟླུམ་ལ་ཅུང་ཟད་རྣོ་བ་བསྔགས་ལ། ཟངས་ཐུར་གྱི་རྩེ་
མོ་བྲ་བོ་དང་འདྲ་བ་དང་ལག་ལེན་ལྕགས་ཀྱི་འབྲི་ལྕེ་གཟོང་ཁ་རྣམས་ཀྱིས་མིག་
སྤྲིན་དབུག་པར་བྱ་བ་དང༌། ཐུར་ཞབས་ཕྲ་ཞིང་ལེབ་པ་སྲིད་དུ་མཐོ་གང་གི་
རྩེ་མོ་སོར་གཅིག་འབྲི་ལྕེ་ལྟ་བུའི་ཁས་ཡན་ལག་གི་སྐྲན་དང་ཆུ་སེར་སོགས་ལ་
ཅུར་འབྱིན་བྱ་བ་དང༌། རྩེ་ཞབས་སྦོམ་ཕྲ་ཁྱད་པར་མེད་པའི་རྩེ་ཕྱོགས་མདུང་
རྩེའི་སོ་དབྱིབས་ལྟ་བུ་བསྲེགས་པས་ཡན་ལག་གི་རྣག་ཆུ་དབུག་པ་ལ་སྦྱར་བར་
བྱའོ། །འདི་རྣམས་ཀྱང་རྒྱུད་ཆུང་བའི་དགོངས་པས་ཟངས་ཐུར་བྲ་བོ་མགོ་མ་
གཏོགས་ཀུན་སྲིད་དུ་མཐོ་གང་ཡིན་ཞིང༌། ཟངས་ཐུར་ནི་བརྒྱུད་པ་རྩ་འགྲེལ་
སོགས་ལས་ཀྱང་སྲིད་སོར་བཞིར་བཤད་དོ། །དེ་ལྟར་བཤད་པའི་སྦུབས་ཡོད་
མེད་ཀྱི་ཐུར་མ་ཀུན་ཀྱང་སྲ་ཞིང་མཁྲང་ལ་འཇམ་པ་ཁོ་ན་ཤིས་སོ། །
ལྔ་བ་ཆ་བྱད་ཕྲན་བུའི་སྡེ་ཚན་བཤད་པ་ལའང་གསུམ་ལས། དང་བོ་སོ་
ཅན་བཤད་པ་ནི། གོང་དུ་བཤད་པའི་ཆ་བྱད་དེ་རྣམས་སུ་མ་ཟད་གཞན་ཡང་
- 236 -



ཆ་བྱད་ཕྲན་བུ་སྣ་ཚོགས་པའི་སྡེ་ཚན་བསྟན་པ་ལ་རིགས་མི་འདྲ་བ་དུ་མ་ཞིག་
ཡོད་པ་ལས། །དེའི་ནང་ནས་སྟེའུ་ལྟ་བུའི་ཁ་ཇི་འདྲ་བ་དང་། སྟེའུ་ཁ་ལྟ་བུའི་
གདོང་ལ་སོ་མེད་ཅིང་འགྲམ་གཡས་གཡོན་གཉིས་ལ་སོ་ཡོད་པ་དང་། བེ་ལེའི་
ཁ་ལྟ་བུ་སོ་སྒོར་ཐབས་སུ་ཡོད་པ་དང༌། རྐོ་མའི་མཆུ་འདྲ་བ་ལྟ་བུ་རྩེ་གུག་པའི་
གཡས་གཡོན་ཀུན་ལ་སོ་ཡོད་པ་སྟེ་བཞི་ག་ཡང་སྲིད་སོར་དྲུག་གི་ཁད་ལག་པ་
བཟུང་ཤིང་གི་ཡུ་བ་ཅན་ལྕགས་བཟང་བོ་ངར་དང་ལྡན་པས་མགོ་ཆག་རུས་པ་
དབྱུང་བ་ལ་སྦྱར་བར་བྱའོ། །དེ་བཞིན་དུ་སོག་ལེའི་ཞེང་དུ་སོར་གཉིས་པ་དང་
བྱ་སླ་བ་སོ་ཤིན་ཏུ་ཞིབ་པ་སྲིད་སོར་བཅུ་དང་ལྡན་པས་རུས་པ་ཆག་པའི་ལྷག་མ་
འདོན་མི་རུང་བ་རྣམས་འབྲེག་པ་དང༌། ཆན་པ་སྟེ་ཆམ་རྩེའི་དབྱིབས་ཅན་
ཤིན་ཏུ་རྣོ་བས་རྨའི་རྩ་རྒྱུས་སོགས་བཅད་པར་བྱ་བ་དང༌། སྦུབས་ཅན་སྲིད་
སོར་ལྔ་བ་སོག་ལེའི་ཁ་དང་འདྲ་བ་ལ་རྡོ་རྗེས་འཁོར་ལོ་དང་ལྡན་པ་སྟེ་ཐོད་སོར་
གྱི་སྙིང་བོ་མེད་པ་ཇི་ལྟ་བ་དེས་ནི་མདེའུ་དང་བཅས་པའི་རུས་པའམ་ཐོད་པ་ཀོ་
ལེར་འགུགས་པའི་གསོར་དང་རྐང་ལ་སྲིད་སོར་བཅུ་བ་རྩེ་མོ་བེ་ལེའི་ཁ་འདྲ་
བའི་རྩེ་ཅུང་ཟད་གུག་པ་ནི་རྣ་བ་དང་སྣ་དང་གྲེ་བའི་འབྲུམ་པ་བཅད་པ་ལ་སྦྱར་
བར་བྱའོ། །ཞེས་པའོ། །
གཉིས་པ་སོ་མེད་རྣམས་བཤད་པ་ནི། མངལ་ཐུར་ཞེས་པ་སྲིད་དུ་མཐོ་
གང་གི་རྩེ་མོ་གུག་པ་ལྕགས་ཀྱུའི་རྣམ་པ་ཅན་དང་ཕྱེད་པ་གཉིས་ཧ་ཅང་རྣོ་བ་མ་
ཡིན་པས་མངལ་དུ་བུ་ཤི་བའི་རོ་དབྱུང་བ་དང་། ། དེ་བཞིན་དུ་ཆ་བྱད་སྲིད་དུ་
མཐོ་གང་གི་རྩེ་མོ་སྦྲུལ་མགོ་གདེངས་པ་ལྟར་གུག་སྐྱོག་དང་བཅས་པས་ཆུ་སོ་ན་
གནས་པའི་རྡེའུ་དབྱུང་བར་བྱ་བ་དང་། སྦོམ་ཕྲ་ གྲོ་སོག་འབྲིང་ཚད་ཙམ་
མཁྲུང་གསང་འཇམ་པ་ལ་སྦུབས་ཅན་སྲིད་སོར་བཅུ་གཉིས་པའི་འཕྲུལ་ཐུར་
གྱིས་ཆུ་འགགས་གཙག་པར་བྱ་བ་དང༌། རྩེ་ཀྱོག་སྲིད་སོར་བཅུ་བ་རང་ཤོམ་
- 237 -



པའི་ཤུབས་དང་བཅས་པས་སོ་སྲིན་བསྲེགས་པ་དང༌། སྦུབས་ཅན་སྲིད་སོར་
བཅུ་བ་རྩ་བའི་བུ་ག་ལ་སོར་མོ་ལྔ་གཤིབས་ཏེ་ཤོང་ཤིང་ཕྱེད་མཚམས་ནས་རྩེ་མོ་
ཁ་དབྲག་གསུམ་དུ་བྱས་པ་རིམ་པས་ཕྲ་རུ་སོང་བའི་རྩེ་མོ་བ་ནུའི་དབྱིབས་ལྟ་བུ་
སྲན་མ་ཤོང་ཙམ་བྱ་བ་ནི་ཁ་ཡིས་སྣ་བུག་གཉིས་སུ་དུ་བ་རྔུབས་པ་དང༌། སྦུབས་
ཅན་སྲན་མ་ཤོང་ཙམ་སྲིད་སོར་བཅུ་བ་ཐེམ་བུ་ལྟ་བུའི་ཁ་དང་ལྡན་པས་གྲེ་བར་
སྨན་གདབ་ཅིང༌། སོ་སྲིན་བསྲེག་པའི་ཆ་བྱད་ལྟ་བུ་བཅུག་པས་ལྕེ་ཆུང་བསྲེག་
པ་ལ་སྦྱར་བར་བྱ་བ་དང་། རྩ་བའི་སྦུབས་ལ་མཐེ་བོང་ཤོང་བ་ལ་རྩེའི་བུག་
པར་སྲན་མ་ཤོང་བ་ཙམ་སོར་བརྒྱད་པའམ་བཅུ་ནི་རྐེད་པ་ལས་རྩ་བ་ངོས་སུ་ཉེ་
ཙམ་ན་འཁོར་ལོའི་རིམ་པ་གཉིས་དཀྲིས་པ་དེ་ནི་གཅེའུ་ཞེས་བྱ་སྟེ་འཇམ་རྩི་
དང་ནི་རུ་ཧ་གཏོང་བ་ལ་བསྔགས་ཤིང་། དེ་དང་འདྲ་བའི་ཕྲ་མོ་ནི་རྨ་བཀྲུ་བ་
ལ་སྦྱར་བར་བྱ། །ཞེས་པའོ། །
གསུམ་པ་རྔབས་རྭ་སོགས་བཤད་པ་ནི། རབ་ཏུ་གླང་འོག་ཅན་གྱི་རྭ་
ལས་བྱས་པའི་རྔ་རྭ་དཔངས་སུ་སོར་ལྔ་དང་ཁ་ཞེང་ལ་སོར་གསུམ་ཡོད་ པ་་
སོགས་ནད་དམིགས་དང་བསྟུན་པ་རྩེ་མོ་ནུ་སོར་རམ་པདྨའི་སྙིང་བོ་ལྟ་བུའི་
དབུས་སུ་བུག་པ་ཡུངས་ཀར་ཤོང་བའི་རྣམ་པས་ཆུ་སེར་དྲང་བ་དང་། དེ་བཞིན་
དུ་ཟངས་སོགས་ལས་བྱས་པའི་བུམ་པ་ལྟོ་བའི་ཁྱུད་འཁོར་ལོ་སོར་ནི་བཅོ་བརྒྱུད་
པ་ལ་སྲིད་དུ་སོར་བཅུ་གཉིས་ཀྱི་ཁ་ཟླུམ་པོ་སོར་མོ་བཞི་གཤིབས་ནས་ཤོང་བ་དེ་
ལྟ་བུའི་ནང་དུ་གྲོ་ག་སོགས་མེ་སྦར་བ་བཅུགས་པ་རླུང་ཁྲག་འཐབ་པས་གཟེར་
བ་སོགས་དང་ཕྱི་སྐྲན་མཐའ་དག་འཇུ་ཞིང་འདྲེན་པར་བྱ་བ་ལ་སྦྱར་བར་བྱ་བ་
དང༌། མེ་ལོང་བཀད་པ་སོགས་ལས་བྱས་པའི་སྤུ་གྲི་ཟླ་བ་ཚེས་པ་སྟེ་ཡར་ངོའི་
ཚེས་གཉིས་གསུམ་གྱི་ཟླ་བའི་དབྱིབས་ལྟ་བུའི་རྣོ་ངར་དང་ལྡན་པས་མགོ་བོའི་སྐྲ་
གཞར་བར་བྱ་བ་དང༌། ལྕགས་ལས་ཡོག་གི་ཐོད་དེ་ཡོས་དཀྲུག་པའི་མགོ་ལྟ་
238 -



བུ་ཕྱོགས་གཉིས་ཀའམ་སྦྲུལ་མགོ་གདེངས་པ་བཞིན་དུ་ཕྱོགས་གཅིག་ལས་མེད་
ཀྱང་རུང་སྟེ་རྩེ་མོ་སོར་གཉིས་གུག་པའི་ཁ་ངོས་མཉམ་པ་སྲིད་སོར་བཅུ་དང་
ལྡན་པ་ནི་ཏེལ་བ་ཞེས་བྱ་སྟེ་དེས་འབྲས་དང་ལྷོག་པ་སོགས་གློ་བུར་སྐྲངས་པ་
འགའ་ཞིག་བསྲེག་པར་བྱ་བ་དང༌། མདུང་རྩེ་ལྟ་བུའི་དབལ་དང་ལྡན་ཞིང་ཕྲ་
ལ་འཇམ་པའི་རྩེ་མོ་ནས་གང་གུག་པོར་བྱས་པ་ནི་ཤ་ཡི་ཁབ་ཅེས་བྱ་སྟེ་ཤ་དང་
པགས་པ་རལ་བ་བཙེམ་པ་ལ་སྦྱར་བར་བྱ་བ་ཡིན་ནོ། །ཞེས་སོ། །
གསུམ་པ་མཇུག་བསྡུ་བ་ནི། དེ་ལྟར་ཟུག་རྔུ་བརྟག་པ་ལ་སོགས་པའི་ཆ་
བྱད་ཀྱི་རྣམ་པ་ཇི་སྐད་བཤད་པ་རྣམས་དང་། གཞན་ཡང་དཔྱད་ཀྱི་ཚུལ་ནད་
རིགས་གང་ལ་གང་མཁོའི་དབྱིབས་སོགས་བློ་དང་ལྡན་པས་ལེགས་པར་དཔྱད་
ནས་བཟོས་ཏེ་སྦྱར་བར་བྱའོ། །ཞེས་གསུངས་སོ་ཞེས་པའི་དོན་ཏོ། །དེས་ན་
འདིར་དཔྱད་ཆ་བྱད་རྣམས་གཙོ་བོར་གསུངས་ཀྱི་དཔྱད་བྱེད་ཚུལ་ཞིབ་པ་དུམ་
བུ་འོག་མ་གཉིས་སུ་ཤེས་པར་བྱའོ། །
གསུམ་པ་ལེའུའི་མཚན་ནི། བདུད་རྩི་སྙིང་བོ་ཡན་ལག་བརྒྱད་པ་་་་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་གཉེན་པོ་
ཆ་དཔྱད་བསྟན་པའི་ལེའུ་སྟེ་ཉི་ཤུ་རྩ་གཉིས་པ་རྫོགས་སོ་ཞེས་པའོ། །
འདིར་སྨྲས་པ། སྡུག་བསྔལ་གསུམ་གྱིས་མནར་བའི་འགྲོ་རྣམས་ཀྱི། །ནད་
ཀྱི་ཟུག་རྔུ་ཕྱི་ནས་འབྱིན་བྱེད་པའི། ། ཐབས་མཆོག་དཔྱད་ལ་རྒྱུད་ཆུང་རྣམ་
གསུམ་དུ། །བདུན་དང་བཅུ་དང་དྲུག་རྣམས་རིམ་གསུངས་པ། །དེ་ཡི་ཆ་བྱད་
སྡེ་མཚན་ལྔ་དང་བཅས། །ངེས་པར་བྱས་ལ་ལྷག་བསམ་དཀར་བོའི་སྒོས། །
གཞུང་དང་ལག་ལེན་ལྡན་པའི་ཐབས་མཁས་ཀྱིས། །ནད་ཀུན་སེལ་ཞིང་བདེ་ལ་
འགོད་པར་སྨོན། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །
- 239 -



ཐ་མལ་ནད་མེད་ཀྱི་གནས།
མི་ན་བར་གནས་པར་བྱ་བ།
རྩ་བའི་ས་བཅད་གསུམ་པ་ཇི་ལྟར་གསོ་བའི་ཚུལ་བཤད་པ་ལ་གཉིས་ཏེ།
མི་ན་བར་གནས་ཤིང་རིང་དུ་འཚོ་བར་བྱ་བའི་ཚུལ་དང༌། ན་བ་ཇི་ལྟར་གསོ་
བའི་ཚུལ་བཤད་པའོ། །
དང་བོ་ལ་གསུམ་སྟེ། ཇི་ལྟར་ཞུས་པའི་ཚུལ་དང་། ལན་དངོས་དང་།
ལེའུའི་མཚན་བསྟན་པའོ། །
དང་བོ་ནི། ཆ་བྱད་དཔྱད་ཀྱི་གནས་བཤད་ཟིན་པ་དེ་ནས་ཡང་དྲང་
སྲོང་ཡིད་ལས་སྐྱེས་ཀྱིས་འདི་སྐད་ཅེས་ཞུས་སོ། །ཀྱེ་སྟོན་པ་དྲང་སྲོང་ཆེན་པོ་
རིག་པའི་ཡེ་ཤེས་ལགས་ཞེས་མཚན་ནས་བོས་ཏེ། གནས་བརྒྱད་པ་ནད་མེད་
ཐ་མལ་གྱི་གནས་ལ་ཇི་ལྟར་བསླབ་པར་བགྱི་ཞེས་འདྲི་བ་ལགས་ན་འཚོ་མཛད་
སྨན་པའི་རྒྱལ་བོ་ཁྱེད་ཀྱིས་བཤད་དུ་གསོལ་ཞེས་ཞུས་པའོ། །
གཉིས་པ་ལན་དངོས་བཤད་པ་ལ་གཉིས་ཏེ། ཉན་པར་གདམས་ཤིང་
མདོར་བསྟན་པ་དང༌། རྒྱས་པར་བཤད་པའོ། །
དང་བོ་ནི། དེ་ལྟར་དྲིས་པའི་ལན་དུ་སྟོན་པས་གསུངས་པ་ནི་འདི་ལྟར།
ཀྱེ་དྲང་སྲོང་ཆེན་པོ་ཉོན་ཅིག་ཅེས་གདམས་ནས་རྣམ་པར་མ་གྱུར་པ་ནད་མེད་
ཐ་མལ་དུ་གནས་པའི་མིའི་ལུས་པོ་དེ་མི་ན་བ་ཁོ་ནར་གནས་པ་དང་། དེ་ཉིད་
ཡུན་རིང་དུ་འཚོ་བར་བྱ་བའི་ཐབས་རྣམ་པ་གཉིས་ཀྱི་སྒོ་ནས་བསྟན་པ་ཡིན་
ནོ། །
- 240 -



གཉིས་པ་རྒྱས་པར་བཤད་པ་ལ་གཉིས་ཏེ། མི་ན་བ་གནས་པ་དང་།
ཚེ་བསྲིང་བའི་ཐབས་བཤད་པའོ། །དང་བོ་ནི། དང་བོ་མི་ན་བར་གནས་
པར་བྱ་བའི་ཐབས་ནི་འདི་ལྟ་སྟེ། རྣམ་འགྱུར་གྱི་ནད་ཀུན་ཀྱང་ཉེ་རིང་གི་རྒྱུ་
ལ་རྐྱེན་གྱིས་བསླང་བ་ལས་འབྱུང་བ་ཡིན་ཏེ། དེ་ཅིའི་ཕྱིར་ཞེ་ན། འབྲས་བུ་
འབྱུང་རུང་གི་རྒྱུ་དངོས་སུ་ཡོད་ཀྱང་རྐྱེན་བཞི་བོ་གང་རུང་མེད་པར་རྒྱུ་ལས་
འབྲས་བུ་འབྱུང་བ་དངོས་པོའི་གཤིས་ལས་མི་སྲིད་པ་དེའི་ཕྱིར་ན། བདེ་བར་
འདོད་པ་རྣམས་ཀྱིས་ནད་ཀྱི་རྐྱེན་ཀུན་སྤང་བ་ལ་བརྩོན་པར་བྱའོ། །དེ་ལ་ནད་
ཀྱི་ཉེ་པའི་རྒྱུ་རླུང་མཁྲིས་བད་ཀན་གསུམ་པོ་གང་ཡང་རྣམ་པར་མ་གྱུར་པ་དེ་ལ་
དཔྱིད་ལ་སོགས་པའི་དུས་དང༌། མིག་ལ་སོགས་པའི་དབང་བོ་ཡུལ་དང་་
བཅས་པ་རྣམས་དང་། སྤྱོད་ལམ་དང༌། ཟས་དང་བཅས་པ་བསྟེན་པར་
འོས་པའི་སྨན་གྱི་རོ་ནུས་རྣམས་རང་རང་གི་མཚན་ཉིད་དང་ཚད་ལས་ཧ་ཅང་
ཆུང་སྟེ་དམན་པ་དང་། རང་བཞིན་སོ་སོ་ལས་ལོག་པ་དང་། ཚད་ལས་ལྷག་
པ་སྟེ་དམན་ལྷག་ལོག་གསུམ་གྱི་རྐྱེན་གྱིས་བསྐྱེད་པར་བྱེད་ལ། དེ་ལས་ལྡོག་པ་
དུས་སོགས་དམན་ལྷག་ལོག་པ་དང་བྲལ་ཏེ་ཇི་ལྟར་འཚམ་པ་ཡང་དག་པའི་སྦྱོར་
བས་ནད་མེད་ཐ་མལ་དུ་གནས་པའི་རྒྱུའི་གཙོ་བོ་ཁོ་ན་ངེས་པ་ཉིད་དུ་བྱེད་པ་
དེའི་ཕྱིར་གོང་དུ་ལེགས་པར་བཤད་པའི་བྱ་བ་སྤྱོད་ལམ་གྱི་གནས་དང་། འཚོ་
བ་ཟས་ཀྱི་གནས་དང༌། སྦྱོར་བ་སྨན་གྱི་གནས་དང་རྣམ་པ་གསུམ་པོ་ནས་
འབྱུང་བའི་ཆོ་ག་རྣམས་ཡང་དག་པར་བསྟེན་པས་ལུས་སེམས་ནད་ཀྱི་རང་་
བཞིན་མེད་པ་བདེ་བར་འབྱུང་བ་ཡིན་ནོ་ཞེས་པའི་དོན་ནོ། །
གཉིས་པ་ཚེ་བསྲིང་པའི་ཐབས་བཤད་པ་ལ་གསུམ་སྟེ། ཇི་ལྟར་བྱ་བའི་
ཚུལ་དང་། བཅུད་ལེན་དངོས་བཤད་པ་དང་། མཇུག་བསྡུ་བའོ། །
- 241 -



དང་བོ་ནི། མི་གང་ཞིག་ལོ་དང་ཟླ་བ་མང་དུ་འདས་ཤིང་ལོངས་སྤྱོད་
པས་ཁྲག་ལ་སོགས་པ་རིམ་གྱིས་འགྲིབ་པས་ཚེའི་ལྷག་མ་ཡང་ཉུང་ངུར་ཟད་པས་
རྒས་ཤིང་འཁོགས་པའི་ནད་ཁོང་དུ་ཆུད་པ་དེ་ལ་རེ་ཞིག་ལུས་དང་ཚེ་བསྲིང་
པའི་ཐབས་ཀྱི་མཆོག་ཏུ་གྱུར་པ་ནི་བཅུད་ལེན་ཞེས་བྱ་སྟེ། དེ་དག་ལའང་ཕན་
ཡོན་དང༌། གནས་དང༌། རྟེན་དང༌། བྱ་བའི་ཐབས་ཏེ་བཞི་ཡོད་པའི་
དང་བོ་ཕན་ཡོན་ནི། ཚེ་རིང་ཞིང་ན་ཚོད་དར་མའི་གནས་སྐབས་ལྟ་བུ་སླར་
ཡང་འཇོག་པ་དང་། ལུས་ཀྱི་མདངས་སྟོབས་དང་གཟི་བརྗིད་བསྐྱེད་ཅིང་།
དབང་བོ་ཀུན་གསལ་བར་བྱེད་པ་སོགས་ཕན་ཡོན་བརྗོད་དུ་མེད་ལ། བཅུད་
ལེན་དེ་ལྟ་བུ་གཙོ་བོར་བླངས་པའི་གནས་དེའང་གཙང་ཞིང་དབེན་པའི་ཉམས་
དགའ་བའམ། མི་དང་མི་མིན་སོགས་ཀྱི་བར་ཆད་མེད་པ་དེ་ལྟ་བུ་ དང་།
ཉམས་སུ་ལེན་པའི་རྟེན་གྱི་གང་ཟུག་དེ་ནི་ཧ་ཅང་རྒས་པ་ལོ་བདུན་ཅུ་འདས་
པའི་ལུས་ཟུངས་གསོ་མི་རུང་བ་མེ་ཏོག་སད་ཀྱི་ཁྱེར་བ་ལྟ་བུ་མ་ཡིན་པ། མེ་
ཏོག་སྙིགས་པ་ཆུ་དང་འཕྲད་ན་སོས་སུ་རུང་བ་དང་འདྲ་བ་རྟེན་གྱི་ཡུལ་ཀུན་ལ་
ཆགས་པའམ། ཁྱད་པར་དུ་བུད་མེད་ལ་ཆགས་པའི་སེམས་སྤང་སྟེ། ཆོ་ག་
ཇི་ལྟ་བ་བཞིན་དུ་སྒྲུབ་པ་ལ་བརྩོན་པ་དང་ལྡན་པའི་སྒོ་ནས་གཟའ་ཚེས་སྐར་མ་
བཟང་བོ་འཛོམ་པའི་དུས་སུ་འཇུག་པར་བྱ་དགོས་ཤིང༌། དེར་བྱ་བའི་ཐབས་
དེ་ལའང་བྱ་བ་གཞན་དང་མ་འདྲེས་པར་བཅུད་ལེན་ཁོ་ན་གཙོ་བོར་བླངས་བ་
དང་། ཡང་ན་ཅི་ཡང་རུང་པར་ཞར་ལ་སྦྱར་པ་དང་རྣམ་པ་གཉིས་སུ་ཤེས་
པར་བྱ་དགོས་པའི་དོན་ནོ། །
གཉིས་ པ་ བཅུད་ལེན་དངོས་ བཤད་ པ་ ལ་ གཉིས། སྔོན་འགྲོ་དང་།
དངོས་གཞི་བཤད་པའོ། །དང་བོ་སྔོན་འགྲོ་བཅུད་ལེན་ལ་རྣམ་པ་གཉིས་ཡོད་
- 242 -



པའི་དང་བོ་ནི། གཙོ་བོར་སྦྱར་པ་ལའང་སྔོན་འགྲོ་དང་དངོས་གཞི་གཉིས་
ལས། དང་བོ་སྔོན་འགྲོ་ནི། སྣུམ་འཆོས་བྱེད་པ་དང་དེའི་རྗེས་སུ་ཁྲུས་བྱས་
ལ། འབྲས་བུ་གསུམ་དང་། རྒྱམ་ཚྭ་དང༌། པི་པི་ལིང་དང་། བཅའ་སྒ་
དང༌། ཤུ་དག་དང་། ཡུང་བ་དང་། བྱི་ཏང་ཀ་དང་། བུ་རམ་རྣམས་
བ་ཆུ་ལ་སྦྱར་བའི་སྦྱོང་པའི་ཚུལ་སྤྱི་དང་འདྲ་བས་ཁོང་བ་སྦྱང་དགོས་པ་ཡིན་ཏེ།
གལ་ཏེ་མ་སྦྱངས་བར་བཅུད་ལེན་གྱི་ཆོ་ག་བྱས་ན་དྲི་མ་ནག་ནོག་དང་བཅས་
པའི་སྣམ་བུ་དང་རས་སོགས་ལ་ཚོས་བྱེད་པ་ལེགས་པོ་མི་འབྱུང་བ་ལྟར་དོན་
མེད་པས་འབྲས་བུ་ཇི་ལྟ་བུ་འབྱུང་བར་མི་འགྱུར་བའི་དོན་ནོ། ། །
གཉིས་པ་བཅུད་ལེན་གྱི་དངོས་གཞི་ནི། གོང་དུ་བཤད་མ་ཐག་པའི་
སྔོན་འགྲོའི་ཆོ་ག་རྣམས་གྲུབ་པའི་རྗེས་སུ་དངོས་གཞིའི་སྨན་གྱི་སྦྱོར་བ་འདི་ལྟར་
བྱ་སྟེ། དེ་ཡང་སྒོག་སྐྱའི་སྨན་མར་ནི། སྒོག་སྐྱ་སྐྱོན་དང་བྲལ་བ་སྲང་བཅུ་
གཅིག་ཆུ་ལ་བཙོས་ཏེ་ལེགས་པར་བསྣུར་བ་ཞུན་མར་སྲང་ཉེར་གཅིག་དང་སྦྱར་
བ་བྱས་ལ། དེ་ནས་ཀྱི་གསེབ་ཏུ་སྣོད་ཁ་གཅོད་དང་བཅས་པ་བདུན་གསུམ་དུ་
བཞག་ལ། དེ་ནས་ཕྱུངས་ཏེ་གོང་གི་ཞག་གྲངས་བཞིན་ཁོང་དུ་བསྟེན་ན་རླུང་
གི་ནད་ལས་གྱུར་པ་ཐམས་ཅད་སེལ་ཞིང་ལྷག་པར་དུ་ལུས་ཟུངས་དང་ཚེ་འཕེལ་
བར་བྱེད་པ་ཡིན་ནོ། ། དེ་བཞིན་དུ་བྲག་ཞུན་ལེགས་པར་བཏུལ་ལ་གསེར་་་་
དངུལ་ཟངས་ལྕགས་ཀྱི་ཐལ་བ་རྣམས་ལྕགས་ཀྱི་སྣོད་དུ་འཕྲོད་པའི་སྨན་དང་
སྦྱར་བ་རིམ་པས་ཆེས་ཆེར་བསྐྱེད་དེ་བཟའ་བར་བྱས་ན་རླུང་མཁྲིས་བད་ཀན་
ལས་གྱུར་པའི་ནད་ཀུན་སེལ་ཞིང༌། མོན་སྣེ་དམར་བོ་དང་རྒྱ་སྲན་ནི་དུས་
རྟག་ཏུ་སྤང་པར་བྱའོ། །ཡང་ན་ཙི་ཏྲ་ཀའི་ཕྱེ་མ་མར་དང་སྦྲང་རྩིར་ཚུལ་བཞིན་
སྦྱར་བ་བསྟེན་ན་ཚེ་རིང་ཞིང་ལུས་རྒྱས་པ་དང༌། མེ་དྲོད་ལྷག་པར་འབར་
- 243 -



བར་བྱེད་ལ། ཙི་ཏྲ་ཀ་དེ་བ་གཅིན་དང་སྦྱར་ནས་བསྟེན་ན། ཤ་བཀྲ་དང་
མཛེ་ནད་སེལ་ཞིང་། དར་བ་དང་སྦྱར་ཏེ་བསྟེན་ན་གཞང་འབྲུམ་སེལ་བར་
བྱེད་དོ། །ཡང་ན་ཨ་རུ་ར་དང་། བ་རུ་ར། སྐྱུ་རུ་ར་སྟེ་འབྲས་བུ་གསུམ་གྱི་
སྨན་མར་བསྟེན་ན་དབང་བོ་གསལ་ཞིང་ལུས་སྟོབས་སྐྱེད་པ་དང་རྒས་ཀ་སྲ་ལ་
ཚེ་རིང་པ་སོགས་ཕན་ཡོན་དཔག་ཏུ་མེད་པ་མངོན་སུམ་དུ་འབྱུང་ངོ་། །འདིར་
རྣམ་གྲངས་ཙམ་གསུངས་པ་ཡིན་གྱི། རྒྱས་པ་ནི་མན་ངག་རྒྱུད་ཀྱི་བཅུད་ལེན་
གྱི་སྐབས་དང་། ཕྱི་མ་རྒྱུད་དང་ཡན་ལག་བརྒྱད་པ་རྩ་འགྲེལ་སོགས་ཀྱི་སྐབས་
སུ་ཤེས་བར་བྱའོ།
གསུམ་པ་མཇུག་བསྡུ་བ་ནི། དེ་ལྟར་བཤད་པ་སོགས་བཅུད་ལེན་ཀུན་
ལ་ནད་དང་གང་འཕྲོད་ཀྱི་ཟས་སྤྱོད་དྲན་ཤེས་བཞིན་དུ་བསྟེན་དགོས་པ་དང་།
རུལ་སྐྱུར་སྔོ་ངད་སོགས་མི་འཕྲོད་པའི་ཁ་ཟས་དག་སྤང་བར་བྱའོ། །དེ་ལྟར་
བཤད་པའི་ཆོ་ག་ཐམས་བཅད་རྫོགས་པ་གཙོ་བོར་སྤྱད་ན། ཟླ་བ་གསུམ་མམ་
དྲུག་གམ་ཐ་མ་ཡང་ལོ་གཅིག་གི་བར་དུ་བསྟེན་ན་ལུས་སྟོབས་དང་ཚེ་སོགས་
རྒྱས་པའི་འབྲས་བུ་ཀུན་འགྲུབ་པར་ཐེ་ཚོམ་མེད་ལ། གལ་ཏེ་དེ་ལྟར་མ་གྲུབ་
ཅིང་ལུས་ཀྱིས་མ་ལྕོགས་ན་ཆོ་ག་བཞིན་དུ་སྦྱར་བའི་སྨན་མར་དེ་སྔ་དྲོའི་ལྟོ་ལ་
རྒྱུན་དུ་བསྟེན་པ་སྟེ་ལོངས་སྤྱད་པར་བྱ་བས་ཀྱང་གནས་སྐབས་ཀྱི་འབྲས་བུ་ཚེ་
དང་ལུས་སྟོབས་འཕེལ་བ་སོགས་འབྱུང་བར་ནུས་པ་ཡིན་ནོ་ཞེས་པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
མི་ན་བ་གནས་པར་བྱ་བའི་ལེའུ་སྟེ་ཉི་ཤུ་རྩ་གསུམ་པ་རྫོགས་སོ། །ཞེས་པའོ། །
- 244 -



ངོས་བཟུང་རྟགས་ཀྱི་གནས།
ཉེས་པ་དངོས་སྟོན་བརྟག་པ།
གཉིས་པ་རྣམ་གྱུར་ན་བ་གསོ་བར་བྱ་བའི་ཚུལ་བཤད་པ་ལ་གཉིས་ཏེ།
ནད་ངོས་ཇི་ལྟར་འཛིན་པའི་ཚུལ་བཤད་པ་དང་། ནད་ངོས་ཟིན་ནས་གསོ་
བའི་ཐབས་བཤད་པའོ། །དང་བོ་ལ་གཉིས་ཏེ། ཇི་ལྟར་ཞུས་པའི་ཚུལ་དང༌།
ལན་དངོས་བསྟན་པའོ། །དང་བོ་ནི། ཐ་མལ་ནད་མེད་ཀྱི་གནས་གསུངས་
ཟིན་པའི་རྗེས་ཐོག་དེ་མ་ཐག་པ་དེ་ནས་སླར་ཡང་དྲང་སྲོང་ཡིད་ལས་སྐྱེས་ཀྱིས་
ཚིག་འདི་སྐད་ཅེས་ཞུས་སོ། །ཀྱེ་ཞེས་འབོད་ཚིག་སྔོན་དུ་བཏང་ནས་དྲང་སྲོང་
ཆེན་པོ་རིག་པའི་ཡེ་ཤེས་ལགས། གནས་བཅུ་གཅིག་གི་ནང་ནས་ངོས་བཟུང་
རྟགས་ཀྱི་གནས་ལ་ཚུལ་ཇི་ལྟར་བསླབ་པར་བགྱི་ཞེས་འདྲི་བ་ལགས་ན་འཚོ་
མཛད་སྨན་པའི་རྒྱལ་བོ་ཁྱེད་ཀྱིས་ལེགས་པར་བཤད་དུ་གསོལ་ཞེས་ཞུས་པའོ། །
གཉིས་པ་ལན་དངོས་བཤད་པ་ལ་གཉིས་ཏེ། ཉན་པར་གདམས་ཤིང་མདོར་
བསྟན་པ་དང་། རྒྱས་པར་བཤད་པའོ། །དང་བོ་ནི། ཞུས་ལན་སྟོན་པ་དྲང་
སྲོང་རིག་པའི་ཡེ་ཤེས་ཀྱིས་གསུངས་པ་ནི་འདི་ལྟར། ཀྱེ་དྲང་སྲོང་ཆེན་པོ་ཡིད་
ལས་སྐྱེས་འཁོར་དང་བཅས་པས་ལེགས་པར་ཉོན་ལ་ཡིད་ལ་ཟུངས་ཤིག་ཅེས་
གདམས་ནས་ངོས་བཟུང་རྟགས་ཀྱི་གནས་ལ་བསླབ་པའི་ཚུལ་ནི། དཔེར་ན་
མེ་མེད་ན་དུ་བ་མི་འབྱུང་ལ་དུ་བའི་རྟགས་ལ་བརྟེན་ནས་གཞི་དེར་མེ་ཡོད་པར་
རྟོགས་པ་ཇི་ལྟ་བ་དེ་བཞིན་དུ་མེ་དང་འདྲ་བའི་ནད་ཀྱི་ངོས་ནི་དུ་བ་དང་འདྲ་
བའི་རང་ཉིད་ཀྱི་རྟགས་ལ་བརྟེན་ནས་བཟུང་བར་བྱའོ། །རྒྱུ་མཚན་དེའི་ཕྱིར་
- 245 -



འོག་ནས་འཆད་པའི་བརྟག་ཐབས་དེ་ལྟ་བུ་མེད་པའི་སྨན་པ་རྣམས་ཀྱིས་ནི་ནད་
རང་རང་གི་རྟགས་གསལ་བར་བསྟན་པས་རྟགས་འཁྲུལ་མེད་ཉིད་ཀྱང་རྟགས་
དེ་ལྟ་བུ་ཡིན་པར་མི་ཤེས་ཏེ། ཅིའི་ཕྱིར་ཞེ་ན་མེ་འདོད་པའི་སྐྱེས་བུ་འགའ་
ཞིག་གིས་དུ་བ་མཐོང་དུ་ཟིན་ཀྱང་ཆུ་ཚན་གྱི་རླངས་པའམ་དབྱར་དུས་ཀྱི་རླངས་
པ་ཡིན་པ་ལྟར་འཁྲུལ་ནས་མེའི་འབྲས་བུ་མཐོང་ཡང་མེ་མི་རྙེད་པ་དང་འདྲ་ལ།
ཡང་ན་ནི་དབྱར་དུས་སྤྲིན་གྱི་ཁ་དོག་དལ་བྲེལ་སོགས་ཀྱི་ཤེས་བྱེད་གང་ཡང་
མེད་པར་སྤྲིན་འདུས་པ་ཙམ་ལས་དེ་རིང་ངེས་པར་ཆར་འབྱུང་བར་འགྱུར་རོ་
ཞེས་ཟེར་བ་ལྟར། ལྟར་སྣང་གི་ནད་རྟགས་མ་ངེས་པ་རེ་ལ་འདི་ནི་ནད་
འདིའི་རྟགས་ཡང་དག་པ་ཡིན་ནོ་ཞེས་ཡིད་ཆེས་སུ་བྱེད་པ་དག་ཀྱང་ཡོད་པ་
དེའི་ཕྱིར་ལྟར་སྣང་དང་ཅལ་སྒྲོག་ཙམ་མ་ཡིན་པའི་ངོས་འཛིན་ཚུལ་འཁྲུལ་བ་
མེད་པའི་བརྟག་ཐབས་མན་ངག་དང་བཅས་པ་འདི་ལྟར་གསོ་བ་བོར་ཁས་འཆེ་
བ་ཀུན་ལ་གཅེས་པ་ཡིན་ལ། དེ་ཡང་ཁ་དམར་གདགས་པ་སྟེ་ནད་པ་ལ་ལུང་
སྟོན་པ་དང་ནད་བཅོས་པ་ལ་མི་དགོས་ཀ་མེད་ཡིན་པའི་ཕྱིར་ཉེས་པ་རླུང་་
སོགས་དངོས་སུ་སྟོན་པའི་སྒོ་ནས་བརྟག་པ་དང་། དེ་བཞིན་དུ་སྐྱེ་བོ་ཀུན་
གྱིས་སྨན་པ་འདི་ནི་ཤིན་ཏུ་མཁས་པ་ཞིག་གོ་ཞེས་ཟེར་ཞིང་ཡིད་ཆེས་པའམ།
དགའ་མགུ་རངས་པར་བྱ་བའི་ཕྱིར་སྒྱུ་ཐབས་སམ་ངན་གཡོ་སྐྱོན་ཅན་གྱི་སྒོ་ནས་
བརྟག་པ་དང༌། ནད་པ་གསོ་བ་ལ་འཇུག་པའི་ཚེ་བླང་དོར་ཤེས་བར་བྱ་བའི་
ཕྱིར་སྤང་བླང་མུ་བཞིར་ཕྱེ་ནས་བརྟག་པ་དང་རྣམ་པ་གསུམ་དུ་ ཤེས་ བར་་་་
བྱའོ། །
གཉིས་པ་རྒྱས་པར་བཤད་ པ་ ལ་ གསུམ་ སྟེ། མདོར་བསྟན་པ་དང་།
རྒྱས་པར་བཤད་པ་དང༌། ལེའུའི་མཚན་བསྟན་པའོ། །
- 246



དང་བོ་ནི། བརྟག་ཐབས་གསུམ་གྱི་ནང་ནས་ཉེས་པ་དངོས་སུ་སྟོན་
པའི་བརྟག་པ་ལའང་ནད་སློང་བར་བྱེད་པའི་རྒྱུའི་སྒོ་ནས་བརྟག་པ་དང༌། །
མཚན་ཉིད་རྟགས་ཀྱི་སྒོ་ནས་བརྟག་པ་དང་། ན་གནོད་བསྟན་པའི་སྒོ་ནས་
བརྟག་པའོ། །
གཉིས་པ་རྒྱས་པར་བཤད་པ་ལ་གསུམ་ལས། དང་བོ་སློང་བ་རྒྱུའི་སྒོ་
ནས་བརྟག་པ་ནི། ཐོག་མར་ནད་གང་ཡང་ངོས་འཛིན་པ་ལ་ཞུགས་པ་དེའི་ཚེ་
ནད་སློང་བའི་རྒྱུ་རྐྱེན་དུ་གྱུར་པ་ཟས་དང་སྐོམ་དང་སྤྱོད་ལམ་རྣམས་རིམ་པ་
བཞིན་གང་དང་ཅི་ལྟ་བུ་ཟོས་ཤིང་འཐུངས། ཉལ་འདུག་འགྲོ་འཆག་གང་
དང་ཅི་ལྟ་བུ་བྱས་ཞེས་རྩ་བའི་རྒྱུད་དུ། དྲི་བ་ཡང་ལ་རྩུབ་པའི་ཟས་སྤྱོད་ཀྱི།
རྐྱེན་གྱིས་ཞེས་བྱ་བ་ལ་སོགས་པའི་སྒོ་ནས་ལེགས་པར་དྲིས་བས་ཀྱང་ནད་ཀུན་
ཚུལ་བཞིན་རྟོགས་པར་ནུས་ལ། ཁྱད་པར་སློང་བའི་རྐྱེན་དུས་དང་དབང་བོ་
དམན་ལྷག་ལོག་པ་སོགས་གོང་དུ་ནད་ཀྱི་རྐྱེན་བསྟན་པའི་སྐབས་དང་བསྟུན་
ནས་དྲིས་པ་ཉིད་ཀྱིས་ཤེས་བར་བྱའོ། །དེ་ཅིའི་ཕྱིར་ཞེ་ན། རྒྱུ་རྐྱེན་དེ་ལས་
སྐྱེས་པའི་འབྲས་བུ་ནད་རྟགས་འགལ་བར་འབྱུང་བ་མི་སྲིད་དེ། དངོས་པོ་
ཐམས་ཅད་ཀྱི་ཆོས་ཉིད་ཡིན་པའི་དོན་གྱིས་སོ། །
གཉིས་པ་མཚན་ཉིད་རྟགས་ཀྱི་སྒོ་ནས་བརྟག་པ་ལ་གཉིས་ཏེ། མདོར་
བསྟན་པ་དང་། རྒྱས་པར་བཤད་པའོ། །
དང་བོ་མདོར་བསྟན་པ་ནི། མཚན་ཉིད་རྟགས་ཀྱི་སྒོ་ནས་བརྟག་པ་དེ་
ལའང་གང་བརྟག་པའི་གཞི་དང་། གང་ལ་བརྟག་པའི་ཡུལ་དང་། གང་དུ་
བརྟག་པའི་སྒོ་དང་། ཇི་ལྟར་བརྟག་པའི་ཚུལ་དང་རྣམ་པ་བཞི་ཡོད་པ་ཡིན་
ནོ། །ཞེས་པའོ། །
-
247
ཁམས་



གཉིས་པ་རྒྱས་པར་བཤད་པ་ལ་བཞི་ལས། དང་བོ་གང་བརྟག་པའི་
གཞི་ནི། རྣམ་པར་གྱུར་པའི་ནད་རླུང་དང་མཁྲིས་པ་དང་བད་ཀན་གསུམ་
ཡིན་ལ། དེ་ཡང་རང་རང་གི་མཚན་ཉིད་དང་འཕེལ་ཟད་གསོག་ལྡང་འཁྲུག་
པ་སོགས་འཕེལ་འགྲིབ་ནད་ཀྱི་གནས་སུ་བཤད་པ་རྣམས་ཀྱིས་ནད་རྟགས་སོ་
སོར་མ་འདྲེས་པར་མང་དུ་ཕྱེ་ཞིང་དོན་ཐོག་ཏུ། ཚ་གྲང་གཉིས་སུ་མ་འདུས་
ནད་གཞན་མེད། །ཅེས་པ་ལྟར་ཚ་བ་དང་གྲང་པའི་རྟགས་རྣམ་པ་གཉིས་སུ་
ཧྲིལ་གྱིས་འདྲིལ་ལ་བརྟག་པར་བྱའོ། །
གཉིས་པ་གང་ལ་བརྟག་པའི་ཡུལ་ནི། ནད་གང་ལ་བརྟག་པའི་ཡུལ་ནི་
དབང་བོ་ལྔ་དང་དེའི་ཡུལ་ལྔ་དང་དྲི་མ་ལྔ་སྟེ་བཅོ་ལྔའོ། །དེ་ཡང་གང་ཞེ་ན།
དབང་བོ་ནི་ནད་པའི་མིག་དང་རྣ་བ་དང་སྣ་དང་ལྕེ་དང་ལུས་དང་ལྔ། ཡུལ་
ནི་ནད་པའི་དབང་བོ་དེ་རྣམས་ཀྱི་ཡུལ་རིམ་པ་བཞིན་དུ་གཟུགས་སྒྲ་དྲི་རོ་རེག་
བྱ་དང་ལྔ། །དྲི་མ་ནི་ནད་པའི་ལུད་པ་དང་འཁྲུ་བ་དང་སྐྱུག་པ་དང་དྲི་ཆུ་དང་
ཁྲག་དང་ལྔ་ལ་བལྟ་རེག་དྲི་བའི་སྒོ་ནས་བརྟག་པའོ། །དེས་ན་ཡུལ་ལྔ་ནི་ནད་པ་
རང་གི་ཡུལ་དུ་གཟུགས་ཁ་དོག་སྔོ་སེར་དཀར་བ་སོགས་དང་། རྣ་བ་གསང་
མི་གསང་འུར་སྒྲ་སོགས་དང་། དྲི་ཚོར་མི་ཚོར་སོགས་དང་། རོ་མངར་བ་
སོགས་དང༌། རེག་བྱ་འཇམ་རྩུབ་སོགས་ལས་བརྟག་པར་བྱ་བ་ཉིད་ཡིན་པར་
ཤེས་པར་གྱིས་ཤིག།
གསུམ་པ་གང་དུ་བརྟག་པའི་སྒོ་ནི། ནད་གང་ཏུ་བརྟག་པའི་སྒོ་ནི་ངད་
ཅན་ གྲང་ བ་ ལ་ སོགས་ པའི་ ཡུལ་ དང༌། དབྱར་ལ་ སོགས་ པའི་ དུས་ དང༌།
རླུང་གི་མི་ལ་སོགས་པའི་རང་བཞིན་དང༌། རྒྱས་པ་ལ་སོགས་པའི་ན་ཚོད་
དང་། ཐོ་རངས་ལ་སོགས་པའི་ཉིན་ཞག་དང་། བཀྲེས་དུས་སོགས་ཟས་
- 248 -



ཟོས་མ་ཟོས་དང་། དཔྱི་རྐེད་ལ་སོགས་པའི་ནད་ཀྱི་གནས་ཏེ་དེ་རྣམས་ཕན་
ཚུན་སྒོ་བསྟུན་ནས་ལེགས་པར་བརྟགས་པ་ལས་ཡུལ་དུས་སོགས་མཐའ་དག་
མཚུངས་ན་རྐྱང་པའི་ནད་གསུམ་པོ་གང་རུང་ཡིན་ཞིང་། འདྲེས་ན་ ལྡན་་
འདུས་ཡིན་པ་ལྟ་བུ་མ་འཁྲུལ་པར་རྟོགས་ནུས་པ་ཡིན་ནོ། ། །
བཞི་ བ་ ཇི་ལྟར་བརྟག་པའི་ཚུལ་ལ་གཉིས། མདོར་བསྟན་ པ་ དང༌།
རྒྱས་པར་བཤད་པའོ། །དང་བོ་མདོར་བསྟན་པ་ནི། ནད་ཇི་ལྟར་བརྟག་པའི་
ཚུལ་ལ་མིག་གིས་བལྟ་བ་དང༌། སོར་མོས་རེག་པ་དང༌། དྲི་བའི་སྒོ་ནས་
བརྟག་པ་སྟེ་རྣམ་པ་གསུམ་མོ། །
གཉིས་པ་རྒྱས་པར་བཤད་པ་ལ་གསུམ་ལས། དང་བོ་མིག་གིས་ལྟ་བ་ནི།
བལྟ་བའི་སྒོ་ནས་ནད་ངོས་འཛིན་པ་ནི་མིག་གི་ ཡུལ་ དུ་ གྱུར་པའི་བརྟག་པ་་
ཐམས་ཅད་དེ་ནད་པའི་ལུས་པོ་དེའི་ཆེ་ཆུང་དང་དབྱིབས་ཁ་དོག་སོགས་ཀུན་ལ་
བརྟག་པར་བྱ་ཞིང་། ཁྱད་པར་དུ་ལྕེ་དང་དྲི་ཆུ་ལ་བརྟག་པར་བྱ་བ་འདི་ལྟ་བུ་
ནི་མངོན་སུམ་དུ་མཐོང་བ་ཡུལ་གྱི་སྒོ་ནས་རིག་པའི་བརྟག་པ་ཞེས་བྱ་བ་ཡིན་
ཞེས་པའི་དོན་ནོ། །
གཉིས་པ་སོར་མོས་རེག་པ་ནི། སྨན་པའི་ལག་པས་རེག་པའི་སྒོ་ནས་
ནད་ངོས་འཛིན་པ་ནི་ལུས་ཀྱི་ཡུལ་ཏེ་རེག་བྱ་ཚ་གྲང་འབུར་འཇམ་སོགས་ལ་
བརྟག་ཅིང་ཁྱད་པར་དུ་ནད་དང་སྨན་པ་གཉིས་བརྡ་སྦྱོར་བའི་འཕྲིན་བསྲིང་བ་
བོ་ལྟ་བུའི་རྩ་ལ་བརྟག་པར་བྱེད་པ་འདི་ནི་ཤེས་རབ་ཀྱི་སྤྱོད་པ་ཟབ་མོས་ལྐོག་
གྱུར་གྱི་སྒོ་ནས་རིག་པའི་བརྟག་པ་ཞེས་བྱ་བ་ཡིན་ནོ། །
གསུམ་པ་ངག་གི་དྲི་བ་ནི། སྨན་པས་ངག་གི་དྲི་བའི་སྒོ་ནས་བརྟག་པ་ནི་རྣ་
བའི་ཡུལ་དུ་གྱུར་པའི་ཚིག་ཀུན་ཡིན་ཏེ། དེ་ཡང་ཅི་ལྟར་ཞེ་ན། རྐྱེན་གང་
- 249 -



གིས་ན། ན་ལུགས་གང་ལྟར་ན། ལུས་ཀྱི་གནས་གང་ན་ན། རུ་ཀླུང་་
སོགས་གང་དུ་ན། སྔ་ཕྱི་གང་གི་ཚེ་ན་ན་ཞེས་འདྲི་ཞིང་ཁྱད་པར་དུ་ནད་ཀྱི་རྒྱུ་
རྐྱེན་དང་གནས་དང་མཚན་ཉིད་ཞིབ་ཏུ་དྲིས་ལ་བརྟག་གོ། དེ་ཡང་རྒྱུ་རྐྱེན་
གང་གིས་སློང་ཞེས་དྲིས་པ་ལ་ཉེས་པ་གསུམ་པོ་གང་ཡིན་ཤེས་ཤིང༌། དེ་
བཞིན་ལུས་ཀྱི་སྟོད་སྨད་ཕྱི་ནང་སོགས་གནས་གང་དུ་ན་ཞེས་དྲིས་པ་ལས་འཇུག་
པའི་སྒོ་དྲུག་པོ་གང་ཡིན་ཤེས་ལ། རྩུབ་ཅིང་ཡང་བ་སོགས་མཚན་ཉིད་ཀྱི་སྒོ་
ནས་དྲིས་པ་ལས་ནད་རིགས་ཕྲ་མོའི་བྱེ་བྲག་དང་བཅས་པ་མ་འདྲེས་ཤིང་ལྕེ་
པར་འགྱུར་བ་དེའི་ཕྱིར་ན་བརྟག་པ་ཀུན་ལ་དྲི་བ་ཉིད་གཅེས་ཤིང་མཆོག་ཏུ་
གྱུར་པ་འདི་ལྟ་བུ་ནི་ཐོས་པ་སྒྲ་རིག་གི་བརྟག་པ་ཞེས་སུ་བཤད་པ་ཡིན་ནོ། །
གསུམ་པ་ཕན་གནོད་བསྟེན་པའི་སྒོ་ནས་བརྟག་པ་ནི། གང་ལ་ཕན་པ་
དང་གནོད་པ་བསྟེན་པའི་སྒོ་ནས་བརྟག་པ་ནི་ཟས་དང་སྤྱོད་ལམ་དང་སྨན་དང་
དཔྱད་དེ་རྣམ་པ་བཞིའི་སྒོ་ནས་ངེས་པར་བྱ་དགོས་པ་ལས། དེ་བཞི་བོ་ཡང་
སྔར་བསྟེན་པ་དང་ད་ལྟ་བསྟན་བཞིན་པའི་ནང་ནས་ནད་སློང་པའི་རྒྱུར་གྱུར་པ་
དེ་དང་ནད་ཀྱི་ངོ་བོ་གཉིས་པོ་ཕན་ཚུན་མཚན་ཉིད་ལ་མཐུན་ནམ་མི་མཐུན་
དང༌། སླད་ནས་ཀྱང་དེ་གཉིས་འཕྲོད་མི་འཕྲོད་སོགས་ཞིབ་ཏུ་བརྟག་ཅིང་
དཔྱད་པ་ལས་ཀྱང་ནད་རིགས་ཀུན་འཁྲུལ་མེད་དུ་ཤེས་པར་འགྱུར་ལ། དེ་
ཡང་ཐེ་ཚོམ་དང་ཕྱོགས་ཙམ་གྱི་རྟགས་ལྟར་སྣང་བ་ཙམ་མ་ཡིན་པར་ལན་མང་
པོ་ངེས་ཤེས་མ་འདྲོངས་ཀྱི་བར་དུ་བསྲིངས་བས་རྟོགས་པར་འགྱུར་བ་ཡིན་ཏེ།
དེ་ལྟ་བུའི་སྨན་པས་ནད་ཀྱི་ཉམས་རྙེད་ནས་ནད་པའི་གསོ་དོན་བདེ་བླག་ཏུ་
ཤེས་པར་འགྱུར་བ་ཡིན་ནོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
ཁ་ 250 -



བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ཉེས་པ་དངོས་སུ་སྟོན་པ་བརྟག་པའི་ལེའུ་སྟེ་ཉི་ཤུ་རྩ་བཞི་བ་རྫོགས་སོ། ། ཞེས་
པའོ། ། །
ངན་གཡོ་སྐྱོན་གྱི་སྒོ་ནས་བརྟག་པ།
གཉིས་པ་ངན་གཡོ་སྐྱོན་གྱི་སྒོ་ནས་བརྟག་པ་ལ་གསུམ་སྟེ། ཉན་པར་
གདམས་ཤིང་མདོར་བསྟན་པ་དང་། རྒྱས་པར་བཤད་པ་དང༌། ལེའུའི་
མཚན་བསྟན་པའོ། །
དང་བོའི་དོན་ནི། ཉེས་པ་དངོས་སྟོན་བརྟག་པ་བཤད་ཚར་བའི་རྗེས་
ཐོག་དེ་ནས་སླར་ཡང་དྲང་སྲོང་ཆེན་པོ་རིག་པའི་ཡེ་ཤེས་ཀྱིས་འདི་སྐད་ཅེས་
གསུངས་སོ། །དེ་ཡང་ཀྱེ་དྲང་སྲོང་ཆེན་པོ་ཡིད་ལས་སྐྱེས་ལེགས་པར་ཉོན་ལ་
ཡིད་ལ་ཟུངས་ཤིག་དང་ངས་བཤད་པར་བྱའོ་ཞེས་གདམས་ནས་སྨན་པས་ནད་
ཀྱི་བརྟག་ཐབས་གོང་དུ་བཤད་པ་དེ་ཙམ་དུ་མ་ཟད་རྣམ་པ་དུ་མའི་སྒོ་ནས་གང་
ལའང་མ་རྨོངས་པའི་ཐབས་ཀྱི་སྒོ་ནས་བརྟག་ཅིང་ངེས་པར་བྱ་དགོས་པ་ལས་
འདི་ལྟར་རང་ཉིད་ལ་སྐྱེ་བོ་ཀུན་གྱིས་མཁས་པའི་མཆོག་ཏུ་གྱུར་པའོ་ཞེས་སྙན་
གྲགས་ཀྱང་འབྱུང་བའི་ཆེད་དུ་ངན་གཡོ་སྐྱོན་ཐབས་ཀྱི་སྒོ་ནས་ནད་བརྟག་པའི་
ཚུལ་འདི་ལྟ་བུ་ཡང་ཅི་ནས་ཤེས་ཤིང་ཁོང་དུ་ཆུད་པར་བྱ་དགོས་སོ། །དེ་ལ་ནི་
ནད་སྤྱི་དང་བྱེ་བྲག་གི་མཚན་ཉིད་ཤེས་པར་བྱ་བ་དང་། ཕོ་ཉ་ སོགས་ལ་
མཚང་འབྲུ་ བའི་ ཚུལ་ དང་། ནད་ པའི་ མདུན་ དེར་ དུས་ བསྲིང་ བ་ དང༌།
སྔར་གྱི་རྗེས་བཅད་པའི་ཚུལ་དང་། བཅུད་ལ་བོར་བའི་ལན་དང་། ཁ་
བཅིང་པར་བྱ་བ་དང༌། སྤོ་ལ་འདོན་པར་བྱ་བ་དང་། ཐབས་ཀྱི་འོག་ཏུ་
- 251 -



གཞུག་པའི་ཚུལ་བཤད་པ་རྣམ་པ་བརྒྱད་ཀྱི་སྒོ་ནས་བརྟག་པའོ། །
གཉིས་པ་རྒྱས་པར་བཤད་པ་ལ་བརྒྱུད་ལས། ངན་གཡོ་སྐྱོན་བརྟག་གི་
ནང་ནས་དང་བོ་ནད་གང་ཡིན་གྱི་མཚན་ཉིད་ཤེས་པར་བྱ་བ་ནི། །ནད་ཀུན་གྱི་
སྤྱི་དང་ཁྱད་པར་གྱི་རྟགས་རྒྱུ་རྐྱེན་དང་ཞུགས་ཚུལ་མཚན་ཉིད་སོགས་གོང་དུ་
ནད་གནས་དང་། འོག་ནས་མན་ངག་རྒྱུད་ནས་འབྱུང་བ་ལྟར་སོ་སོར་འབྱེད་
ཤེས་དགོས་པ་དེ་དག་གིས་ནི་ནད་པའི་ལུས་ཀྱི་ཆ་ཤས་འདི་ལྟ་བུ་ཞིག་ན་ཞེས་
སྨོས་པ་ཙམ་ལས་དེ་ནི་ནད་འདི་འདྲ་ཞིག་འོང་སྙམ་དུ་འཁྲུལ་མེད་རྟོགས་པར་
འགྱུར་བ་དེའི་ཕྱིར་ན་བཤད་མ་ཐག་པའི་ནད་ཀྱི་རྒྱུ་རྐྱེན་སོགས་དང༌། སློབ་
དཔོན་གྱིས་འདི་ནི་འདི་འོ་ཞེས་བྱ་བ་ལ་སོགས་པའི་སྒོ་ནས་ནད་པ་གསོ་བ་མང་
དུ་མཐོང་བ་ལྟར་གཞུང་བཤད་པ་དང་ངོ་སྤྲོས་པ་གཉིས་ཀ་ལ་གོམས་ཤིང་འདྲིས་
པ་ནི་ཤིན་ཏུ་གཅེས་པ་ཡིན་ཏེ། དཔེར་ན་བཻ་ཌཱུརྱ་སོགས་རིན་ཆེན་གྱི་རིགས་
དང༌། ལ་སོགས་པའི་ཁོང་ནས་དཀར་ཡོལ་དང་གོས་དར་སོགས་དང་། རྟ་
དང༌། གླང་བོ་ཆེ་དང་སྨན་ལྟ་བུའི་བཟང་ངན་ཤེས་པར་བྱ་བ་དེ་ཡང་སོ་སོའི་
མཚན་ཉིད་སྟོན་བྱེད་ཀྱི་བསྟན་བཅོས་ཁོ་ན་མཐོང་བས་ཀྱང་རྟོགས་པ་མ་ཡིན་
ཞིང༌། བསྟན་པ་བཅོས་དེ་མེད་བར་མཐོང་བོ་བརྒྱུད་བའི་ངོ་སྤྲོད་ཁོ་ནས་ཀྱང་
མཐའ་མི་ཆོད་ཅིང་། ཇི་ལྟ་བ་བཞིན་ཁོང་དུ་ཆུད་པར་ནུས་པའང་མིན་པ་
དེས་ན་འདི་གཉིས་པོ་གང་ཡང་རུང་བ་ཞིག་མེད་ན་མཁས་པ་མི་འབྱུང་བས་
ཟུང་འབྲེལ་དུ་བསླབ་པ་ལ་ནན་ཏན་གྱིས་ཤིག།
གཉིས་པ་ཕོ་ཉ་བ་སོགས་ལ་མཚང་འབྲུ་བའི་སྒོ་ནས་བརྟག་པ་ནི། ནད་
པ་དང་མ་ཕྲད་པའི་སྔ་རོལ་དུ་མཚང་འབྲུ་བ་ནི་ཕོ་ཉ་བ་ནད་པ་དང་འབྲེལ་ཞིང་
རྒྱུས་ཡོད་པ་ཞིག་ལ་གཡོ་ཐབས་མཁས་པའི་ངག་གིས་བརྟག་པར་བྱ་བའི་ཕྱིར་
- 252 -



སྐད་ཆ་ཅི་རིགས་སྣ་ཚོགས་དང་སྤེལ་ནས་ནད་པ་དེའི་ལུས་ཀྱི་ཆ་ ཤས་ཅི་ན།
ན་ལུགས་ཇི་ལྟར་ན། ཟས་སྨན་གང་འདྲ་བཏང་། སྨན་པ་སུ་ཡིན་དང་།།
ཞག་གྲངས་དུ་ཙམ་སོང་ཞེས་སོགས་དྲི་བའི་སྒོ་ནས་ལེགས་པར་དཔྱད་པས་ནད་
པ་དེ་ཉིད་ཀྱི་མི་སྨྲ་བའི་སྔ་རོལ་ནས་ཆ་ཙམ་མངོན་པར་ཤེས་པར་འགྱུར་རོ། །
གསུམ་པ་དུས་བསྲིང་བ་ནི། ནད་གང་ཡང་ལྟ་རེག་ཙམ་གྱིས་འཁྲུལ་
མེད་དུ་མ་ཤེས་ན་རེ་ཞིག་ནད་པའི་རྩར་དུས་བསྲིང་ཞིང་རིངས་སྟབས་མ་ཡིན་
པ་ཐང་གཅིག་གཉིས་བག་ཕབས་ལ་གནས་ནས་སྡོད་པའི་རིང་དེ་བར་ལ་ལུས་
ངག་གི་བྱ་བ་མ་ཡེངས་བར་གཏམ་གྱི་སྒོ་ནས་འདྲི་ཞིང་རྣམ་འགྱུར་ལ་དཔྱད་
པས་རྟོགས་པར་གྱུར་རོ། །
བཞི་བ་རྗེས་བཅད་ནི། སྔར་སྨན་པ་གཞན་གྱིས་ཇི་ལྟར་བཅོས་པ་རྗེས་
བཅད་པའི་ཚུལ་གྱིས་བརྟག་པ་ནི། གཏར་བསྲེག་སོགས་དཔྱད་དང་བསིལ་
དྲོད་ཀྱི་སྨན་སྦྱོར་ཅི་ལྟ་བུ་བྱས་ཞེས་ཐབས་མཁས་ཀྱིས་བཙལ་བས་དཔྱད་འདི་
བཞིན་བྱས། སྨན་འདི་དང་འདི་འདྲ་སྦྱར་ཞེས་པའི་ཚིག་རྙེད་པ་ཙམ་གྱིས་
སྦྱོར་བ་སྨན་གནས་དང་སྦྱར་ནས་བརྟགས་པས་ཚ་གྲང་གི་རིགས་ཕྱོགས་མཐུན་
རྟོགས་པར་ནུས་པ་ཡིན་ནོ། ། །
ལྔ་བ་བཅུད་ལ་བོར་བ་ནི། བཅུད་ལ་བོར་བ་ཞེས་བྱ་བ་ནད་པ་ལ་ན་
ལུགས་སོགས་དྲིས་པས་གསལ་བོར་མི་སྨྲ་བ་ལས་ཚུལ་བཞིན་གལ་ཏེ་མ་རྟོགས་ན་
འོལ་ཚོད་ཀྱི་དབང་གིས་ནད་འདི་ཡིན་ཞེས་སྨྲ་བར་མི་བྱ་སྟེ། ཅིའི་ཕྱིར་ཞེ་ན།
མི་མཁས་ཞེས་པའི་གཏམ་ངན་པ་སྒྲོག་ཏུ་འབྱུང་བའི་ཕྱིར། ངན་པའི་ཟས་
སྤྱོད་འདི་དང་འདི་ལྟ་བུ་མི་བྱ་ཞིང་ཐོག་མར་གདོན་བཅོས་དགོས་པ་འདུག་ལ།
དེ་ནས་སྨན་ཞིག་སྦྱར་ན་ངེས་པར་ཕན་ནོ་ཞེས་ངག་བྱིང་བོར་སྨྲས་པས། ནད་
— 253 --



པ་དེའི་ངང་གིས་སྡང་མི་ཐུབ་པར། འདི་ན་ཚུལ་འདི་ལྟར་ན་རྐྱེན་འདི་འདྲ་
བྱུང་། བཅོས་ཀ་འདི་ལྟ་བུ་ཞིག་བྱས་ཞེས་གསལ་བོར་འབྱིན་པར་འགྱུར་བས་
སླར་ཡང་དེ་ལྟ་བུའི་ཚིག་ལ་བརྟག་པར་བྱ།
དྲུག་པ་ཁ་བཅིང་བ་ནི། ཁ་བཅིང་ཞེས་པ་ནད་པ་ཁ་ཅིག་དང་ཕྲད་པ་
དེའི་ཚེ་ཐོག་མར་རང་ཉིད་ཀྱི་མ་དྲིས་ནའང་དེ་ཉིད་ཀྱིས་ཕལ་ཆེར་སྨྲ་བར་བྱེད་
ལ། དེའང་ན་ལུགས་འདི་ལྟ་བུ་ཞིག་ནའོ་ཞེས་པའི་འགོ་སྨོས་པ་ཙམ་གྱིས་ནད་
གང་ཡིན་ཁོང་དུ་ཆུད་པར་བྱ་སྟེ། དེའི་ཚེ་ནད་གང་ཡིན་དང་ཅི་ན་བ་སོགས་
སྨན་པས་ཤེས་ཀྱི་ཁྱོད་རང་བཤད་མི་དགོས་ཞེས་གསལ་བར་བརྗོད་པས་སྐྱེ་བོ་
ཕལ་ཆེར་རྣམས་ངོ་མཚར་ཟེར་ཞིང་དགའ་བར་འགྱུར་རོ། །
བདུན་པ་སྤོ་ལ་གདོན་པ་ནི། རི་བོའི་སྤོ་ལ་འདོན་པ་ཞེས་བྱ་བའི་ཚུལ་
ནི། གོང་དུ་བཤད་པའི་བརྟག་ཐབས་སྣ་ཚོགས་པ་དེ་རྣམས་ཀྱི་སྒོ་ནས་ནད་
འཁྲུལ་མེད་དུ་རྟོགས་པར་གྱུར་ན་སྨན་པ་གཞན་དག་རྣམས་ནི་རྩ་དང་ཆུ་དང་
ན་ལུགས་དྲི་བ་སོགས་མང་བོའི་སྒོ་ནས་བརྟག་དགོས་པ་ཡིན་གྱི། ང་ལ་ནི་དེ་
ལྟ་བུ་མ་ཡིན་ཏེ་རྩ་ལ་བལྟ་བའམ་ཆུ་དང་དྲི་མ་ལ་བརྟག་པ་སོགས་གང་ཡང་རུང་
བ་ཞིག་ལ་བརྟག་པས་ཤེས་ཤིང་འདི་ཡིན་ནོ་ཞེས་སོགས་ཁ་དམར་གདགས་པར་
བྱའོ། །དེའི་ཚེ་སྨན་པ་དེས་ནི་ནད་པ་ལ་མིག་གིས་བལྟས་པ་ཙམ་གྱིས་ཆོག་གོ་
ཞེས་སྙན་པའི་གྲགས་པ་འབྱུང་ལ། ཡང་ན་ནི་གཞན་རྣམས་ལས་ཆེས་ཞིབ་ཏུ་
བརྟགས་ཤིང་དཔྱད་པས་དེ་ནི་སྨན་པ་གཞན་སུ་ལས་ཀྱང་བརྟག་པའི་ཚུལ་ལ་
མཁས་པའི་ཕུལ་དུ་བྱུང་བའོ། །ཞེས་ཟེར་བའི་གཏམ་སྒྲོག་པར་འགྱུར་རོ། །
བརྒྱུད་པ་ཐབས་འོག་ཏུ་གཞུག་པ་ལ་གཉིས། མདོར་བསྟན་པ་དང་
རྒྱས་པར་བཤད་པའོ། །
- 254 -



དང་བོ་མདོར་བསྟན་པ་ནི། སྨན་པས་ཐབས་མཁས་ཀྱིས་རང་སྐྱོན་
འོག་ཏུ་གཞུག་པའི་ཚུལ་ནི། གོང་དུ་རྒྱས་པར་བཤད་པའི་བརྟག་ཚུལ་དེ་དག་
ཀུན་གྱིས་ཀྱང་གསལ་བོའི་སྐད་མི་སྟེར་བ་སྟེ་རྟོགས་པར་མ་ནུས་ན་རྣམ་པ་ཙམ་
མཚུངས་པའི་ཁ་དམར་བཏགས་ལ་རྫོང་ལྟ་བུའི་བཙན་ས་ལ་བྲོས་པར་བྱའོ། །
གཉིས་པ་རྒྱས་པར་བཤད་པ་ལ་གཉིས་ཏེ། ཁ་དམར་བཏགས་པ་དང་
རྫོང་ལ་བྲོས་པའོ། ། །
དང་བོ་ཁ་དམར་བཏགས་པ་ནི། ཐབས་འོག་ཏུ་གཞུག་པ་ལ་རྣམ་པ་
གཉིས་ཀྱི་དང་བོ་རྣམ་པའི་ཁ་དམར་ནི་འདི་ལྟར་གདགས་པར་བྱ་སྟེ། དེ་ཡང་
ཟས་སྤྱོད་མི་འཕྲོད་པ་དང་། གདོན་གྱི་རྐྱེན་གྱིས་བསྐྱེད་ཅིང་ཁྱད་པར་དུ་རུལ་
སྐྱུར་དང་དྲག་ཤུལ་རྗེན་ཟས་སོགས་གནོད་ཅེས་བྱ་ལ། དེ་བཞིན་དུ་གཉེན་པོ་
ཡང་ཚ་གྲང་གཉིས་ཀ་ལ་ཕན་གནོད་མེད་པའི་བསིལ་དྲོད་སྙོམས་པ་ཤས་ཆེར་
དཔོག་པར་བྱའོ། ། །
གཉིས་པ་རྫོང་ལ་འབྲོས་པ་ནི། ཐབས་སྣ་ཚོགས་ཀྱི་སྒོ་ནས་ལེགས་པར་
བརྟགས་ཀྱང་གསལ་བར་མ་རྟོགས་པ་དེའི་ཚེ་བཙན་ས་རྫོང་ལྟ་བུ་ལ་འབྲོས་པར་
བྱ་དགོས་ཏེ། དེ་ནད་དང་སྨན་གྱི་མིང་དེ་སྔར་ན་མ་གྲགས་པའི་ངོ་མཚར་
མཁས་ཁྱད་ཞིག་སྦྲུགས་ནས་འབྱུང་བ་ལྟ་བུ་གཞན་གྱིས་མི་ཤེས་པའི་ངོ་མཚར་
ཅན་བརྗོད་པ་དེ་འདྲ་བའི་སྒོ་ནས་ཚུལ་བཞིན་མ་རྟོགས་ཀྱང་མཁས་ཁྱད་འབྱིན་
པར་འགྱུར་རོ། །ཞེས་པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡོན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ངན་གཡོ་སྐྱོན་གྱི་སྒོ་ནས་བརྟག་པའི་ལེའུ་སྟེ་ཉི་ཤུ་རྩ་ལྔ་བ་རྫོགས་སོ། ། ཞེས་
- 255 -



པའོ། །
སྤང་བླང་མུ་བཞིའི་སྒོ་ནས་བརྟག་པ།
གསུམ་པ་སྤང་བླང་མུ་བཞིའི་སྒོ་ནས་བརྟག་པ་ལ་གསུམ་སྟེ། ཉན་པར་
གདམས་ཤིང་མདོར་བསྟན་པ་དང༌། རྒྱས་པར་བཤད་པ་དང་། ལེའུའི་
མཚན་བསྟན་པའོ། །
དང་བོ་ནི། ངན་གཡོ་སྐྱོན་ཅན་ལྟ་བུའི་སྒོ་ནས་བརྟག་པའི་ ཐབས་་་་
བཤད་པ་ཟིན་པའི་རྗེས་ཐོག་དེ་མ་ཐག་པ་དེ་ནས་སླར་ཡང་དྲང་སྲོང་རིག་པའི་
ཡེ་ཤེས་ཀྱིས་འདི་སྐད་ཅེས་གསུངས་སོ། །དེའང་ཀྱེ་དྲང་སྲོང་ཆེན་པོ་ཉོན་ཅིག་
དང་ངས་བཤད་པར་བྱའོ། །ཞེས་གདམས་ནས་བརྟག་ཐབས་གསུམ་པ་སྤང་
བླང་མུ་བཞིའི་སྒོ་ནས་བརྟག་ པ་དེ་ལ་ནི་ནད་པ་གང་ཞིག་ གསོ་ སླ་བ་དང་།
དཀའ་བ་དང་གསོ་བ་ཙམ་དང་སྤང་བར་བྱ་བ་སྟེ་རྣམ་པ་བཞིའི་སྒོ་ནས་འཆད་
དོ། །
གཉིས་པ་རྒྱས་པར་བཤད་པ་ལ་བཞི་ལས། དང་བོ་གསོ་སླ་བ་ལའང་
གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །
དང་བོ་མདོར་བསྟན་པ་ནི། སྤང་བླང་མུ་བཞིའི་ནང་ནས་དང་བོ་གསོ་
སླ་བ་དེ་ལ་ཡང་ཡན་ལག་དུ་མ་དང་ལྡན་པའི་སྒོ་ནས་གསོ་སླ་བ་དང་། གང་
ཟག་ནད་པའི་སྒོ་ནས་གསོ་སླ་བ་དང་། ནད་ཀྱི་སྒོ་ནས་གསོ་སླ་བའོ། ། །
གཉིས་པ་རྒྱས་པར་བཤད་པ་ལ་གསུམ་ལས། དང་བོ་ཡན་ལག་གི་སྒོ་
ནས་གསོ་སླ་བ་དེ་ལའང་གཉིས་ཏེ། མདོར་བསྟན་པ་དང་རྒྱས་པར་བཤད་
པའོ། ། །
- 256 -



དང་བོ་མདོར་བསྟན་པ་ནི། ཡན་ལག་དུ་མ་དང་ལྡན་པའི་སྒོ་ནས་གསོ་
བར་སླ་བ་དེ་ལ་ཡང་ནི་སྨན་པ་དང་སྨན་དང་ནད་གཡོག་གི་ཡན་ལག་སྟེ་རྣམ་པ་
གསུམ་དང་ལྡན་པའོ། །
གཉིས་པ་རྒྱས་པར་བཤད་པ་ལ་གསུམ་ལས་དང་བོ་སྨན་པའི་ཡན་ལག་
བཤད་པ་ནི། སྨན་པ་གང་ཞིག་མཁས་པའི་སྟེགས་བུ་བློ་གྲོས་དང་སྦྱངས་བ་
དང་སྙན་གྲགས་དང་ཀུན་གྱིས་བཀུར་བ་བཞི་ལ་འཛེགས་པས་རིག་པའི་གནས་
ལྔ་སྤྱི་དང་ཁྱད་པར་དུ་གསོ་བ་རིག་པས་མངོན་པར་མཐོ་བ་དང་། རྒྱུད་དང་
བསྟན་བཅོས་དང་ལུང་དང་མན་ངག་བཞིའི་སྒོ་ནས་གཞུང་གི་དོན་མཐའ་དག་
ཤེས་པ་དང་། བརྟག་པ་དང་དཔྱད་དང་ཟས་སྤྱོད་བསླབ་པ་བཞིའི་ལས་་་
རྣམས་མ་ལུས་པ་སློབ་དཔོན་གྱིས་ཉམས་སུ་ལེན་པ་མཐོང་བ་ཇི་ལྟ་བ་བཞིན་དུ་
རང་གིས་གོམས་པ་དང་། རིགས་ངན་ཞིང་འཚོལ་བ་དང་ནད་པའི་ནོར་ལ་
བརྣབ་སེམས་ཀྱི་བློ་དང་། ཕྱོགས་རིས་ཅན་གྱི་སྙིང་རྗེ་དང་། སྨན་དཔྱད་ལ་
སླ་ཐབས་ཀྱི་ཆོ་གས་ཁུག་འཁྲུགས་ཡིད་དུ་མི་འོང་བར་བྱེད་པའི་སྐྱོན་རྣམས་དང་
བྲལ་བས་གཙང་བ་སྟེ། དེ་ལྟར་ན་སྨན་པའི་ཡན་ལག་བཅུ་དྲུག་པོ་འདི་དག་
དང་ལྡན་ན་ནད་གང་ཡང་གསོ་སླ་བ་ཡིན་ཏེ། སྨན་པ་ནི་གསོ་བར་བྱེད་པའི་
གཙོ་བོ་ཡིན་པས་སོ། །དེ་ལྟར་ཡང་བསྡུས་པ་ལས། སྨན་པའི་ཡན་ལག་མེད་
ན་ཡང་། ཡོན་ཏན་ལྡན་ཡང་དོན་མེད་ཡིན། །དེ་ཡི་ཡོན་ཏན་ཡན་ལག་དག།
མ་ཚང་ན་ཡང་ནད་པ་འཚོ། །དེ་བས་གསོ་དཔྱད་ལ་དེ་ཉིད། ། རྒྱུ་ཡི་གཙོ་བོ་
ཡིན་ཞེས་བྱ། །ཞེས་གསུངས་སོ། །
གཉིས་པ་སྨན་གྱི་སྒོ་ནས་གསོ་བ་སླ་བ་ནི། ནད་གང་དག་ལ་གཏོང་བར་
འོས་པའི་སྨན་དེ་ལ་ནི་ཐང་ཕྱེ་ལ་སོགས་པའི་ཆོ་ག་མི་འདྲ་བ་མང་བོ་སྦྱར་དུ་རུང་
- 257 -



བ་དང་། ལྕི་སྣུམ་ལ་སོགས་ཡོན་ཏན་མང་དུ་ལྡན་པ་དང་། སྐྱེ་སར་སྐྱེས་པ་
སོགས་སྨན་གྱི་རང་བཞིན་ཕུན་སུམ་ཚོགས་ཤིང་རོ་ནུས་སོགས་ཁམས་དང་་་་
འཕྲོད་པར་སྦྱོར་བ་སྟེ། སྨན་ཉིད་ལའང་ཡན་ལག་བཅུ་དྲུག་དང་ལྡན་ན་གསོ་
སླ་པའི་རྒྱུའོ། །
གསུམ་པ་ནད་གཡོག་གི་སྒོ་ནས་གསོ་སླ་བ་ནི། ནད་པ་དང་འབྲེལ་བའི་
ནད་གཡོག་དེ་ཡང་ནད་པའི་བཟའ་བཏུང་སོགས་དུས་ལས་མི་ཡོལ་བར་སྟེར་བ་
ལ་སྒྲིན་ཞིང་བརྩོན་པ་དང་། ནད་པ་སོགས་ཉམ་ཐག་པར་ལྷག་པར་བརྩེ་བ་
དང༌། ཟས་སྤྱོད་སོགས་བྱ་བ་ཀུན་ལ་ལུས་ངག་ཡིད་གསུམ་གཙང་སྦྲ་ཆེ་བ་
དང་། སྨན་པས་གང་བསླབས་པ་ཀུན་ཤེས་པའི་བློ་གྲོས་ཆེན་པོ་དང་ལྡན་པ་
སྟེ། དེ་ལྟར་སྨན་པ་དང་། སྨན་དང༌། ནད་གཡོག་སྟེ་ཡན་ལག་རིགས་
པའི་དབང་དུ་བྱས་ན་བཅུ་གཉིས་དང་། ཞིབ་ཏུ་བཞི་བཅུ་རྩ་བརྒྱུད་དང་ལྡན་
ན་གསོ་བར་སླ་བ་ཡིན་ནོ། ། །
གཉིས་པ་ནད་པའི་སྒོ་ནས་གསོ་སླ་བ་ནི། གང་ཟག་པ་དང་བཅས་པའི་
ནད་པ་དེ་བུད་མེད་ལས་བཟློག་པའི་སྐྱེས་བུ་ཡིན་པ་དང་། རྒན་བྱིས་ལས་
གཞན་པའི་ལང་ཚོ་གཞོན་ཞིང་དར་བ་དང་། རང་བཞིན་བཟང་ཞིང་དུལ་བ་
དང་། ལོངས་སྤྱོད་དང་ནད་ཡུན་སོགས་ལ་ཞུམ་པ་མེད་པའི་སྙིང་སྟོབས་དང་
ལྡན་ཞིང་དཔའ་བ་དང་། ཞི་སྦྱང་དང་འཇམ་རྩུབ་སོགས་ཀྱི་སྨན་དཔྱད་ཀུན་
བཟོད་པར་ནུས་པའི་ལུས་དང་ལྡན་པ་དང་། ནོར་རྫས་ཕྱུག་ཅིང་གཏོང་ཕོད་ཆེ་
བ་དང་། སྨན་པ་སོགས་ཀྱིས་ཕན་པའི་གྲོས་ཇི་ལྟར་བསྒོ་བ་བཞིན་ཉན་ལ་
གཅེས་པར་འཛིན་པ་དང་། ནད་ཀྱི་རྒྱུ་རྐྱེན་ཞུགས་ཚུལ་སོགས་ཤེས་པར་ནུས་
པ་དང་། སྨན་པས་ཇི་ལྟར་དྲིས་པའི་ལན་དུ་ནད་རྟགས་སློང་རྐྱེན་སོགས་ཟློས་
258



པ་ སྟེ་སྨྲ་བ་ལ་མཁས་ པའང་ གསོ་ སླ་བ་ཡིན་ ནོ། ། ཡན་ལག་བདུན་ པ་ ལས།
གསོ་བྱ་ང་རྒྱལ་ཁྲོ་གཏུམ་མེད། །སྨན་པས་བསྒོ་བའི་བཀའ་ཉན་ཞིང་། །དཀོན་
ཅོག་གསུམ་ལ་སེམས་དད་པ། །རང་གི་སྤྱོད་ལམ་རྩ་བ་ཡིན། །ཞེས་བཤད་པ་
ལྟར་ལྡན་ན་གསོ་སླའོ། །
གསུམ་པ་ནད་ཀྱི་སྒོ་ནས་གསོ་སླ་བ་ནི། གང་ལ་ནད་ཀྱི་སྒོ་ནས་གསོ་
བར་སླ་ཞེས་བྱ་བ་ནི། ནད་ཀྱི་རྒྱུའམ་ནད་གཞི་དང་། ནད་དེ་སྔར་ཇི་ལྟར་ལྡན་
པའི་ཚུལ་དང་། མཚན་ཉིད་དམ་ནད་རྟགས་རྣམས་ཆུང་བ་དང་དྭངས་མ་ལ་
སོགས་ པའི་ གནོད་བྱ་དང་། ངད་ ཅན་ གྲང་ བ་ ལ་ སོགས་ པའི་ ཡུལ་ དང་།
དབྱར་ལ་སོགས་པའི་དུས་དང༌། རླུང་གི་མི་ལ་སོགས་པའི་རང་བཞིན་རྣམས་
མི་མཚུངས་བ་སྟེ། དཔེར་ན་རུས་པའི་གནས་ སུ་ མཁྲིས་པ་བབས་པ་དང་།
ངད་ཅན་གྲང་པའི་ཡུལ་དུ་མཁྲིས་པ་སྐྱེས་པ་དང༌། དབྱར་དང་དགོང་དང་ཐོ་
རངས་མཁྲིས་པ་ལྡང་བ་དང་། རླུང་གི་རང་བཞིན་ཅན་གྱི་མི་ལ་མཁྲིས་པའི་ནད་
ཀྱིས་བཏབ་པ་ལྟ་བུ་ཐམས་ཅད་འཛོམ་པའམ་ཅིག་གཉིས་ཙམ་ཚོགས་ནའང་
གསོ་སླ་བ་ཡིན་ནོ། །ནད་གང་དང་གང་གིས་བཏབ་པ་དེའི་སྟེང་དུ་བླ་གཉན་གྱི་
ནད་གཞན་གྱི་གནོད་པ་མེད་པ་དང༌། ཕྱི་དང་ནང་དང་བར་ཏེ་ལམ་གསུམ་
པོ་གང་ཡང་རུང་བ་ཅིག་ལས་སྐྱེས་པ་དང་། ནད་གཞི་གསུམ་པོ་ཕན་ཚུན་
ལྡན་འདུས་སུ་མ་གྱུར་པའི་རྐྱང་བ་དང༌། ནད་མ་རྙིངས་པའི་གསར་བ་སྟེ།
དེ་དག་རྣམས་དང་ལྡན་པའི་ནད་རྣམས་གསོ་བར་སླ་བ་ཡིན་ནོ་ཞེས་སྤྱིར་བཏང་
བའོ། ། དམིགས་བསལ་ནི། འོན་ཀྱང་ཞེས་པའི་སྒྲས་སྔ་མ་དག་ཏུ་མ་ཟད་
ནད་འགའ་ཞིག་ལ་ཡུལ་དུས་མ་མཚུངས་ཤིང་གནོད་བྱ་མཉམ་པ་དང་། རྙིང་
བ་གསོ་སླ་བ་དག་ཀྱང་ཡོད་དེ་གང་ཞེ་ན། རིམས་ལྟ་བུ་ལ་ཡུལ་སྐམ་ས་ཚ་
- 259 -



གདུང་ཆེ་སར་སྐྱེས་པ་དང༌། དུས་སྟོན་ཁ་དང་ཉིན་གུང་མཚན་གུང་ལྡང་བོ་
དག་གཅིག་ཏུ་ཚོགས་ཤིང་མཚུངས་པ་དང་ཆུ་འགགས་ཀྱི་ནད་ལ་གནོད་བྱ་་
བཤང་གཅི་གཉིས་མཉམ་པ་དང་། ཁྲག་གི་སྐྲན་ཡུན་རིང་རྙིངས་པར་གྱུར་པ་
ཉིད་གསོ་བར་སླ་ཞེས་བྱའོ། །
གཉིས་པ་གསོ་དཀའ་བའི་ནད་བཤད་པ་ནི། གང་ཞིག་གསོ་དཀའ་
བའི་ནད་ཅེས་བྱ་བ་ནི་གོང་དུ་སྨོས་པའི་ཡན་ལག་དང་ནད་པ་དང་ནད་ཀྱི་སྒོ་
ནས་གསོ་སླ་བའི་ཆ་ཤས་དེ་དག་གི་འགའ་ཞིག་ཡོད་ཀྱང་ཕལ་ཆེར་མེད་པའམ།
ལ་ལ་འཛོམ་ཡང་ལ་ལ་མ་འཛོམ་པས་ན་གསོ་སླ་བ་དང་སླ་བ་མ་ཡིན་པ་ཕན་ཚུན་
ཁྲག་འཁྲུགས་སུ་འདྲེས་པ་སྟེ། དཔེར་ན་ནད་པ་དང་ནད་ཀྱི་སྒོ་ནས་གསོ་སླ་
བའི་མཚན་ཉིད་ཡོད་དུ་ཟིན་ཀྱང་སྨན་པའི་ཡན་ལག་མ་ཚང་བ་དང་། སྨན་
པ་མཁས་སུ་ཟིན་ཀྱང་ནད་པ་དང་ནད་ཀྱི་སྒོ་ནས་གསོ་སླ་བ་ལས་ལྡོག་པ་ལྟ་བུ་
སོགས་དང་ལྡན་པས་སྨན་དཔྱད་རིམ་གྲོ་ལ་སོགས་པ་ཐབས་མང་བོའི་སྒོ་ནས་
ཡུན་རིང་ངང་གིས་གསོ་དགོས་པ་དེ་ལྟ་བུ་ནི་གསོ་དཀའ་བ་ཞེས་བྱ་བའོ། །
གསུམ་པ་གསོ་བ་ཙམ་བཤད་པ་ནི། བཤད་མ་ཐག་པའི་གསོ་སླ་བ་དང་
དཀའ་བ་དེ་ལས་གོ་ལྡོག་པར་གྱུར་ནས་གསོ་བར་མི་ནུས་པ་དེ་ལྟ་བུ་ལ་སྔར་ནས་
མང་དུ་གོམས་པའི་ཁ་ཟས་དང་སྤྱོད་ལམ་ཙམ་གྱིས་ཕན་པར་བྱ་བ་ཉིད་ཡིན་ཏེ།
ཅིའི་ཕྱིར་ཞེ་ན་དེ་ནི་ནད་དེ་ཉིད་ཀྱིས་གཏོང་བར་བྱེད་པ་མ་ཡིན་ཡང་ལས་ཀྱིས་
འཕངས་པའི་ཚེའི་ལྷག་མ་ཙམ་ལུས་ནས་རེ་ཞིག་མི་འཆི་བ་ཡིན་སྲིད་པའི་ཕྱིར།
འདི་ལྟ་བུ་ལ་ནི་གསོ་བ་ཙམ་ཞེས་བྱ་སྟེ་གསོ་བའི་ཚུལ་དེ་ལྟར་བྱེད་པའོ། །དེ་ནི་
ཚེ་ལྷག་མ་ལུས་པ། རྣམ་འགྲེལ་ལས། གནས་གསུམ་བར་ནི་འཕོས་པ་ན། །
བསྟན་བཅོས་ལེན་པ་རིགས་ལྡན་ཡིན། །ཞེས་དང་། དབང་ཕྱུག་ཆེན་པོའི་རྒྱུད་
— 260 --



དང་འཇམ་དཔལ་དབྱངས་ཀྱི་གཙུག་ལག་ལས་ལུས་ཅན་སོ་སོའི་ཚེ་ཚད་ལྷག་
སོགས་ཞིབ་པར་གསུངས་པ་བསྟན་བཅོས་བཻ་དཀར་ལས་ཤེས་བར་བྱའོ། །
བཞི་བ་སྤང་བར་བྱ་བ་ལ་གཉིས། མདོར་བསྟན་པ་དང་། རྒྱས་པར་
བཤད་པའོ། །དང་བོ་མདོར་བསྟན་པ་ནི། ནད་པ་གང་ཞིག་སྨན་པས་སྤང་
བར་བྱ་བ་ལ་གསོ་ཐབས་ཡོད་པས་སྤང་བར་བྱ་བ་དང་དེ་མེད་པས་སྤང་བར་བྱ་
བ་དང་རྣམ་པ་གཉིས་སོ། །ཞེས་པའོ། །
གཉིས་པ་རྒྱས་པར་བཤད་པ་ལ་གཉིས་ལས་དང་བོ་གསོ་ཐབས་ཡོད་པས་
སྤང་བར་བྱ་བ་ནི། ནད་ པ་ གང་ཞིག་ཆོས་ཀྱི་རྒྱལ་པོ་ལ་མི་གུས་པ་ དང་།
དགེ་བའི་བཤེས་གཉེན་ཞེས་མཆོད་གནས་ཏེ་དེ་གཉིས་ལ་ལོག་ལྟ་བྱེད་པ་དང་།
འགྲོ་བ་སེམས་ཅན་རྣམས་ལ་སྡང་བ་དང་། སྨན་པས་སྔར་ཕན་བཏགས་ལ་
བསམ་པའི་སྒོ་ནས་བྱས་པ་མི་གཟོ་ཞིང་། ལུས་ངག་གི་སྒོ་ནས་བརྙས་བར་
བྱེད་པ་དང༌། ནད་འཆོས་པའི་ལོང་མེད་པར་བྲེལ་བ་དང༌། སྨན་དཔྱད་
རིམ་གྲོ་སོགས་བྱེད་པའི་འབྱོར་བ་མི་ལྡན་པ་དང༌། སྨན་པ་ལ་སོགས་པས་
ཕན་པའི་བསླབ་བྱ་ལ་ཉན་པར་མི་བཏུབ་པ་དང་། ཚེ་ཟད་ཅིང་རྟག་ཏུ་མྱ་
ངན་བྱུར་ཆགས་ཀྱིས་མནན་པ་དང་། ཐུབ་པའི་བསྟན་པ་སྤྱི་དང་བྱེ་བྲག་ཀུན་
མཁྱེན་ཙོང་ཁ་བ་ཆེན་པོ་དང་ཕྱག་ན་པད་མའི་ཆོས་སྲིད་ཟུང་འབྲེལ་རྣམས་
གཤིག་པའི་ལས་ལ་འཇུག་པ་སོགས་ལ་ནི་སྐྱེ་བོ་གཞན་གྱི་ཡ་ག་སྟེ་བརྗོད་པ་ངན་
པ་འབྱུང་བའི་ཕྱིར་དང་། རྒྱལ་བོ་མི་བཀུར་བའི་མི་ལ་ཕན་བཏགས་ན་རང་ཉིད་
ལའང་ཉེས་བྱས་ལ་སོགས་པ་འབྱུང་བ་དག་ཀྱང་ཡོད་པས་ན་དེ་རྣམས་ལ་སྨན་
པས་གསོ་ཐབས་ཡོད་མོད་ཀྱང་ཐབས་མཁས་ཀྱིས་སྤང་བར་བཤད་པ་ཡིན་ནོ། །
གཉིས་པ་གསོ་ཐབས་མེད་པས་སྤང་བར་བྱ་བ་ནི། བྱ་རོག་ལྟ་སྟངས་ཀྱི་
261 --



རིགས་པས་སྐྱེ་བོའི་ཡ་ག་ངན་པ་འབྱུང་བའི་ཕྱིར། ཞེས་པ་འདིར་ཡང་བླང་སྟེ།
ནད་པ་གང་ཞིག་སྨན་པས་ཅི་བྱས་ཀྱང་གསོ་བའི་ཐབས་མེད་པས་སྤང་བར་བྱ་
བ་ནི། ཤིན་ཏུ་ཕྱིན་ཅི་ལོག་ཏུ་གྱུར་པ་དང་། སྲོག་གཅོད་ཀྱི་ནད་དགུ་བོ་
གང་རུང་གིས་ནད་པའི་ལུས་ལ་དམ་པོར་བཟུང་བ་རྣམས་ནི་གསོ་ཐབས་མེད་
པས་སྤང་བར་བྱ་བ་ཡིན་ནོ་ཞེས་པའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
སྤང་བླང་མུ་བཞིའི་སྒོ་ནས་བརྟག་པའི་ལེའུ་སྟེ་ཉི་ཤུ་རྩ་དྲུག་པ་རྫོགས་སོ། །ཞེས་
པའོ། །
—
262
ཁ་



གསོ་བྱེད་ཐབས་ཀྱི་གནས།
གསོ་ཚུལ་སྤྱིར་བསྟན་པ།
གཉིས་པ་ནད་ངོས་ཟིན་ནས་ཇི་ལྟར་གསོ་ཚུལ་བཤད་པ་ལ་གསུམ་སྟེ།
ཇི་ལྟར་ཞུས་པའི་ཚུལ་དང༌། ལན་དངོས་དང༌། ལེའུའི་མཚན་བསྟན་་་་
པའོ། །དང་བོ་ནི། ངོས་བཟུང་རྟགས་ཀྱི་གནས་བཤད་ཟིན་མ་ཐག་ཏུ་སླར་
ཡང་དྲང་སྲོང་ཡིད་ལས་སྐྱེས་ཀྱིས་ཚིག་འདི་སྐད་ཅེས་ཞུས་སོ། །ཀྱེ་ཞེས་བོས་ཏེ་
སྟོན་པ་དྲང་སྲོང་རིག་པའི་ཡེ་ཤེས་ལགས། བདག་ཅག་གིས་གནས་བཅུ་བ་
གསོ་བྱེད་ཐབས་ཀྱི་གནས་ལ་ཚུལ་ཇི་ལྟར་བསླབ་པར་བགྱི་ཞེས་འདྲི་བ་ལགས་ན་
ལུས་སྲོག་འཚོ་བར་མཛད་པའི་སྨན་པའི་རྒྱལ་བོ་ཁྱོད་ཀྱིས་ལེགས་པར་བཤད་དུ་
གསོལ་ཞེས་པའོ། །
གཉིས་པ་ལན་དངོས་བཤད་པ་ལ་གཉིས་ཏེ། ཉན་པར་གདམས་ཤིང་
མདོར་བསྟན་པ་དང༌། རྒྱས་པར་བཤད་པའོ། །དང་བོ་ནི། ཞུས་པའི་ལན་
དུ་སྟོན་པས་གསུངས་པ་ནི་འདི་ལྟར། ཀྱེ་དྲང་སྲོང་ཆེན་པོ་ཡིད་ལས་སྐྱེས་
འཁོར་དང་བཅས་པས་ལེགས་པར་ཉོན་ལ་ཡིད་ལ་ཟུངས་ཤིག་ཅེས་གདམས་
ནས། ནད་ངོས་འཛིན་ཚུལ་གོང་དུ་བཤད་པ་དེ་རྣམས་མ་འདྲེས་པར་སོ་སོར་
ཞིབ་པར་རྟོགས་ནས་ནད་ཇི་ལྟར་གསོ་བའི་ཚུལ་ལེགས་པར་ཤེས་པའི་ཕྱིར་དུ་
གསོ་བྱེད་ཐབས་ཀྱི་གནས་བསྟན་པ་ཡིན་ལ། དེ་ལའང་གསོ་བར་བྱ་བའི་ཚུལ་
ཇི་ལྟར་བྱ་བ་དང༌། གཉེན་པོ་གང་གིས་གསོ་བའི་ཐབས་དངོས་བཤད་པ་
གཉིས་ཡོད་ཅེས་པའོ། །གཉིས་པ་རྒྱས་པར་བཤད་པ་ལ་གཉིས་ཏེ། ཇི་ལྟར་
- 263 -



གསོ་བའི་ཚུལ་བཤད་པ་དང་། གསོ་ཐབས་དངོས་བསྟན་པའོ། །དང་བོ་ལ་
གཉིས་ཏེ། མདོར་བསྟན་པ་དང༌། རྒྱས་པར་བཤད་པའོ། །དང་བོ་ནི།
གསོ་ཚུལ་དང་གསོ་ཐབས་གཉིས་ལས་དང་བོ་ནད་ཀྱི་གསོ་ཚུལ་བསྟན་པར་བྱ་
བའི་ཚུལ་ནི། སྤྱིར་ནད་ལ་གསོ་བའི་ཐབས་སུམ་བརྒྱ་དྲུག་ཅུ་ལ་སོགས་པ་
དཔག་ཏུ་མེད་པ་ཞིག་ཡོད་མོད་ཀྱང་འོག་ནས་འཆད་འགྱུར་གྱི་གསོ་ཚུལ་འདི་ལྟ་
བུ་ཞིག་མེད་ན་མུན་པའི་ནང་དུ་མདའ་འཕེན་པ་དང་འདྲ་བར་འགྱུར་བས་རྒྱུ་
མཚན་དེའི་ཕྱིར་གསོ་ཚུལ་འཆད་པ་དེ་ལ་གསུམ་སྟེ། ནད་སྤྱིའི་གསོ་ཚུལ་དང་
བྱེ་བྲག་པའི་གསོ་ཚུལ་དང༌། ཁྱད་པར་བའི་གསོ་ཚུལ་དགུ་བཤད་པ་དང་
གསུམ་ཡོད་ཅེས་པའོ། །གཉིས་པ་གསོ་ཚུལ་རྒྱས་པར་བཤད་པ་ལས་དང་བོ་
སྤྱིའི་གསོ་ཚུལ་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་་་་
པའོ། །དང་བོ་ནི། གསོ་ཚུལ་གསུམ་པོ་དེ་ལས་དང་བོ་སྤྱིའི་གསོ་ཚུལ་ལའང་
ཇི་ལྟར་གསོ་བའི་ཚུལ་དང་། གང་གིས་གསོ་བའི་གཉེན་པོ་དང་། སོས་པའི་
ཚད་དང་རྣམ་པ་གསུམ་གྱི་སྒོ་ནས་བསྟན་པ་ཡིན་ནོ། །གཉིས་པ་སྤྱིའི་གསོ་ཚུལ་
རྒྱས་པར་བཤད་པ་ལ་གསུམ་ཡོད་པ་ལས་དང་བོ་ཇི་ལྟར་གསོ་བའི་ཚུལ་ནི།
སྤྱིའི་གསོ་ཚུལ་གསུམ་གྱི་དང་བོ་རླུང་དང་ལ་སོགས་པའི་སྒྲས་བསྡུས་པ་མཁྲིས་པ་
དང་བད་ཀན་ཏེ་ཉེས་གསུམ་གྱིས་བསྡུས་པའི་ནད་ཀྱི་རྣམ་གྲངས་ཇི་སྙེད་ཅིག་
ཡོད་པ་རྣམས་རང་རང་གི་གནས་སུ་གསོག་པའི་དུས་སུ་བསལ་བར་བྱ། དེ་
འང་རླུང་ལྟ་བུ་ལ་མཚོན་ན་སོ་ག་གསོག་པའི་དུས་སུ་ཞི་པར་བྱེད་པའི་ཐབས་ཀྱི་
བསལ་དགོས་ཤིང་། དེ་ལྟར་མ་བྱས་ན་དབྱར་ག་ལྡང་པའི་དུས་སུ་འཇམ་རྩི་
ལྟ་བུས་སྦྱང་བར་བྱའོ། །གལ་ཏེ་དེ་གཉིས་ཀ་མ་གྲུབ་བར་ཆེས་ཆེར་ལངས་ཤིང་
སྟོབས་རྒྱས་པར་གྱུར་ནས་ནད་གཞན་དག་རབ་ཏུ་འཁྲུགས་པར་བྱེད་པས་ན་
- 264 -



དེའི་ཕྱིར་ཉེས་པ་གཞན་ལ་གནོད་པ་མེད་པའི་སྦྱོང་བ་ཞི་སྦྱང་གི་སྒོ་ནས་གསོ་
དགོས་སོ། །འཁྲུགས་པ་ཙམ་དུ་མ་ཟད་གལ་ཏེ་བླ་གཉན་གྱི་ནད་གཞན་སྐྱེས་
པར་གྱུར་ན་ནད་སྟོབས་གང་ཆེ་བ་དེ་ཉིད་ཐོག་མར་བཅོས་ལ་རིམ་པས་གཞན་
ཡང་བཅོས་པར་བྱའོ། །
གཉིས་པ་ལ་གཉིས། གཉེན་པོ་གཏོང་པའི་དུས་དང༌། སྨན་གྱི་བཏང་
ཚུལ་ལོ། །དང་བོ་ནི། ནད་གསོ་བར་བྱེད་པའི་གཉེན་པོ་ལ་ཞི་བྱེད་དང་སྦྱང་
བ་བྱེད་པ་གཉིས་སུ་ཡོད་པ་ལས། རླུང་ལ་སོགས་པ་གསོག་པའི་དུས་སུ་ཐང་
ཕྱེ་ལ་ སོགས་པའི་ཞི་བྱེད་བསྔགས་ལ། ལངས་ཟིན་ནས་བཤལ་སྐྱུགས་ལ་་་
སོགས་པས་སྦྱང་བའི་སྒོ་ནས་བཅོས་པ་དང་། ཞི་བའི་དུས་ལ་སླེབས་པ་དེའི་ཚེ་ན་
ཟས་དང༌། སྤྱོད་ལམ་ལ་གཟབ་ཅིང་ནད་གཞན་མ་འཁྲུགས་པའི་སྦྱོར་བ་་
འཇམ་པོས་གསོ་བར་བྱའོ། །དེ་ནི་གསོག་ལྡང་ཞི་གསུམ་གྱི་དུས་ངེས་པ་ཅན་ལ་
ལྟོས་པ་ཡིན་མོད། འོན་ཀྱང་འཕྲལ་གྱི་རྐྱེན་འགའ་ཞིག་ལ་བརྟེན་ནས་རང་
རང་གི་དུས་མ་ཡིན་པར་གསོག་ལྡང་བྱེད་པའི་ནད་དག་བྱུང་ན་ལེ་ལོ་མི་བྱ་སྟེ།
གལ་ཏེ་དུས་ལས་འདས་ན་འཕྲལ་དུ་སྲོག་འཕྲོག་པའམ་ལྡན་འདུས་སྟོབས་ཆེ་
བར་གྱུར་ནས་གསོ་དཀའ་བར་འགྱུར་བའི་ཕྱིར། འཕྲལ་དུ་རྟོགས་མ་ཐག་
བསལ་བར་བྱའོ། །
གཉིས་པ་ནི། གཉེན་པོ་ཞི་བྱེད་ཀྱི་སྨན་དེ་ཡང་ཉིན་ཞག་གཅིག་གི་ནང་
དུ་ནད་ལྡང་བའི་ཚུལ་ཁ་ཟས་ཟ་བའི་ལུགས་དང་དུས་ལ་ལྟོས་པའི་རིག་པ་དེས་
གང་ལ་གང་འཚམ་པའི་ནད་དང་སྦྱར་དེ་བཏང་བའི་ཚུལ་ལ་མི་འདྲ་བ་རྣམ་པ་
བཅུ་རུ་བཤད་པ་ཡིན་ཏེ། གང་ཞེ་ན་བད་ཀན་ལྡང་ཞིང་རྒྱས་པ་ལས་འདུས་
པའི་ནད་སྟོབས་དང་ལྡན་པ་ལ་ཕན་པའི་སྨན་ཟས་མ་ཟོས་བ་སྟེ་སྔ་དྲོ་སྐྱ་རེངས་
- 265 -



འཆར་བའི་དུས་སུ་ཁྱེའུ་སུས་ལ་བཏང་བར་བྱ་བ་དང་། ཐུར་སེལ་ལ་སོགས་
པའི་ནད་ལ་ཕན་པའི་སྨན་དེ་ནི་ཉི་ཕྱེད་ཀྱི་ཟས་ཀྱི་སྔོན་ལ་བཏང་ནས་དེ་མ་ཐག་
ཟས་བཟའ་བ་དང༌། མེ་དང་མཉམ་པའི་རླུང་གི་ནད་ལ་སོགས་པ་རྣམས་ལ་
ཕན་པའི་སྨན་ནི་བཤད་མ་ཐག་པའི་རིགས་པས་ཉི་ཕྱེད་ཀྱི་ཟས་ཕྱེད་ཟོས་ཕྱེད་
མ་ཟོས་པའི་དབུས་སུ་བཏང་ནས་སླར་ཁ་ཟས་ཕྱེད་པོ་དེ་ཟ་བ་དང༌། རླུང་ཁྱབ་
བྱེད་ལས་གྱུར་པའི་ནད་ལ་ཕན་པའི་སྨན་ནི་ཉི་ཕྱེད་དམ་དགོང་མོའི་བཟའ་
བཏུང་ཟོས་མ་ཐག་པའི་མཐར་བཏང་བ་དང་། སྲོག་འཛིན་གྱི་རླུང་ལས་གྱུར་
པའི་ནད་ལ་སོགས་པ་ལ་ཕན་པའི་སྨན་གྱི་ཟས་ཁམ་རེ་དང་ཐུན་ཆུང་ཆུང་རེ་
སྤྲེལ་ཞིང་བཏང་བར་བྱ་བ་དང༌། གྱེན་དུ་རྒྱུ་བའི་རླུང་གི་ནད་ལ་སོགས་པ་
ཕལ་མོ་ཆེ་ལ་ནི་ཟས་ཀྱི་མཚམས་སུ་སྟེ་ཟས་ཞུ་སྨན་ཞུ་ཞེས་བྱ་བའི་ཚུལ་ཏུ་བཏང་
བ་དང༌། དབུགས་མི་བདེ་བ་དང་ལུད་པ་ལ་སོགས་པའི་ནད་ལ་ཕན་པའི་
སྨན་ནི་ཁ་ཟས་ལ་མ་ལྟོས་བར་དུས་ངེས་མེད་དུ་ཙེ་གུར་ཏུ་ཐུན་ཆུང་ཡང་ཡང་
བཏང་བ་དང༌། ཡི་ག་འཆུས་པ་ལ་སོགས་པའི་ནད་འགའ་ཞིག་ལ་ཕན་པའི་
སྨན་ནི་ཕན་པའི་ཁ་ཟས་དང་བཅས་ཏེ་བསྲོས་ནས་བཏང་བ་དང་། སྐྱིགས་བུ་
ལ་སོགས་པའི་ནད་འགའ་ཞིག་ལ་ཕན་པའི་སྨན་ནི་ཁ་ཟས་ཀྱི་སྔོན་དང་རྗེས་
གཉིས་ཀར་བཏང་ནས་ཁ་ཟས་སྨན་གྱི་དབུས་སུ་མནན་པའི་ཚུལ་གྱིས་བཏང་བ་
དང་། ནམ་ཚོང་ཡན་ཆད་ཀྱི་ནད་ལ་ཕན་པའི་སྨན་འགའ་ཞིག་ནི་དགོངས་
ཀའི་ཁ་ཟས་མ་ཟོས་པའམ་ཟོས་ཀྱང་ཞུ་ནས་མཚན་མོ་ཉལ་ཁར་བཏང་བ་སྟེ་
བཅུ་བོ་ལེགས་པར་ཤེས་བར་བྱའོ། ། སྨན་པ་ཕལ་མོ་ཆེས་ནད་ཀྱི་གནས་དང་
མཚན་ཉིད་ལྡང་དུས་སོགས་དང་མི་སྦྱོར་བར་ནད་ཀུན་ལ་ཁ་ཟས་དང་སྨན་ཞུ་
དུས་ཁོ་ནར་གཏོང་བ་ནི་རྨོངས་པ་གཞུང་ལུགས་མི་ཤེས་པ་རྣམས་ཀྱི་ལུགས་ཡིན་
- 266 -



ཏེ། དེ་འདྲ་བས་ནི་གཉེན་པོའི་སྨན་ནད་ཀྱི་ཐོག་ཏུ་ཇི་བཞིན་མི་འབབ་ཅིང་
ཕན་པར་དཀའ་བའི་ཕྱིར་ལུགས་ངན་དེ་དོར་ལ། ཇི་སྐད་བཤད་པའི་བཏང་
ཚུལ་བཅུ་བོ་དེ་ཉིད་སོ་སོར་མ་འདྲེས་ཤིང་རང་རང་གི་དུས་ལས་མ་འདས་པར་
བྱས་ན་རྡེའུ་ངོས་འཛིན་དང་འདྲ་བར་གང་ལ་དམིགས་པའི་ནད་ཐོག་ཏུ་འབབ་
པ་ཡིན་ནོ། །
གསུམ་པ་ནི། རླུང་ལ་སོགས་པའི་ནད་གང་ལའང་གསོ་དཔྱད་འབད་
པས་སྦྱར་ཡང་མཆིལ་སྣབས་མང་ཞིང་ལུས་ལྕི་ལ་དང་ག་མི་བདེ་བ་དང་ཁ་ཟས་
མི་འཇུ་ཞིང་བཤང་གཅིའི་རྒྱུན་སྐམ་པའམ་རླུང་གིས་ཁོང་བ་འདུལ་ཏེ་བཤང་
གཅི་དུས་མིན་དུ་འབྱུང་བ་དང༌། ཤེས་སྟོབས་ཆུང་ཞིང་སྐད་གདངས་དམའ་
སྟེ། དེ་ལྟ་བུ་ནི་ད་དུང་ནད་ཀྱི་རྩེ་མ་གཞིལ་ པའམ་ཁོང་དུ་མ་འདུས་པའི་
རྟགས་ཡིན་ལ། ནད་གང་ཡང་ཞི་བའམ་ཁོང་དུ་འདུས་པའི་དུས་སུ་གོང་དུ་
བརྗོད་པ་དེ་རྣམས་ལས་ལྡོག་པའི་རྟགས་བྱུང་པའི་ཕྱིར་ནད་མ་ཞི་བའི་བར་དུ་
འབད་པས་བཅོས་དགོས་ཤིང་། ཞི་ནས་ནི་སྨན་ལྷག་པར་མི་སྦྱར་ཏེ། ནད་
གཞན་སྐྱེ་བར་འགྱུར་བ་དང་། ནད་པ་འགའ་ཞིག་གི་དབང་གིས་ཁོང་པར་
འདུས་ན་སྟེང་འོག་གི་ལམ་ནས་སྦྱང་བར་བྱ་དགོས་སོ། །
གཉིས་པ་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་
པའོ། །
དང་བོ་ནི་ནད་གང་ཞིག་བྱེ་བྲག་ཏུ་གསོ་བའི་ཚུལ་དེ་ལའང་རྣམ་པ་གསུམ་
ཡོད་དེ། མ་ཞུ་བ་དང་བཅས་པའི་གསོ་ཚུལ་དང་། ནད་རྐྱང་པ་རང་རྒྱུད་
ཅན་གྱི་གསོ་ཚུལ་དང་༌། འདྲེས་པ་གཞན་དབང་ཅན་གྱི་གསོ་ཚུལ་རྣམས་སུ་
འབྱུང་ངོ༌། །གསོ་ཚུལ་བྱེ་བྲག་ཏུ་བཤད་པ་ལ་གསུམ་ཡོད་པའི་དང་བོ་མ་ཞུ་བ་
— 267 -



དང་བཅས་པ་ཞེས་བྱ་བའི་དོན་ནི་ ཕོ་བའི་མེ་དྲོད་ཆུང་པས་ཟས་སྐོམ་དང་
དྭངས་མ་མ་ཞུ་བ་དེ་ཉིད་རླུང་ལ་སོགས་པའི་ནད་རྣམས་དང་གནོད་བྱ་བཅུ་
དང་འདྲེས་པ་མ་ཞུ་བ་དང་བཅས་པ་ཞེས་བྱའོ། །དེ་བས་ན་ལུས་ཀྱི་རྩ་རྒྱུས་ཕྲ་
མོ་ཡན་ཆད་ལ་ཁྱབ་ཅིང་ཞེན་པའི་ནད་དེ་རྣམས་ཁོང་དུ་བསྡུ་བ་དང་། ནད་སྨིན་
ཞིང་དྭངས་སྙིགས་དབྱེ་བ་དང་། ལྟོ་བ་སྙི་ཞིང་དྲོད་སྐྱེད་པར་བྱེད་པའི་སྨན་
གྱིས་ནད་ཀྱི་རྩེ་ལེགས་པར་བཅིལ་བ་དེས་འདུས་ཤིང་སྨིན་པ་ལ་སོགས་པའི་
རྟགས་ངེས་པ་ཅན་ཐོབ་ནས་སྟེང་འོག་གི་ལམ་གང་དང་ཉེ་བའི་གནས་ནས་
འབད་པས་སྦྱང་བར་བའོ། །གལ་ཏེ་སྦྱང་བའི་ཆོ་ག་མ་བྱས་ཀྱང་སྟེང་འོག་གི་
ལམ་ནས་རང་བྱུང་གི་ཚུལ་དུ་ལྷག་པར་བྱུང་ན་གཅོད་པའི་སྨན་གྱིས་བཀག་པར་
མི་བྱ་སྟེ། དཔེར་ན་ཚད་པས་འཁྲུ་བ་ལ་སོགས་པ་དེ་ཉིད་མ་སྨིན་པར་བཀག་
ན་སླར་ཡང་ཉེས་པ་ཆེན་པོ་འཕེལ་ཞིང་རྒྱས་པར་འགྱུར་བའི་ཕྱིར་རེ་ཞིག་བཏང་
སྙོམས་སུ་བཞག་ལ་སྨིན་ནས་དྲོད་ཀྱིས་བཅད་པ་ལ་སོགས་པའི་ཆོ་ག་བརྩམས་
པར་བྱའོ། །དེས་ན་སྨིན་པ་ལ་སོགས་པའི་རྟགས་དང་མི་ལྡན་པའི་སྔ་རོལ་དུ་མི་
སྦྱང་སྟེ། ཅིའི་ཕྱིར་ཞེ་ན། ནད་དེ་ཉིད་ལུས་ཟུངས་རྣམས་ལ་ཞེན་ནས་་
གནས་པའི་ཕྱིར་ནད་མི་ཐོན་པའི་ཁར་ལུས་ཟུངས་འཇོམས་པར་བྱེད་དོ། །
དཔེར་ན་མ་ལངས་པའི་ཆང་ལ་ཆུ་བླུགས་ཏེ་བསིངས་ན་ཆང་མི་འབྱུང་ཞིང་འབྲུ་
ཆན་ཉིད་ཉམས་པར་བྱེད་པ་ཇི་ལྟ་བ་བཞིན་དུ་འགྱུར།
གཉིས་པ་ནི། ནད་གང་ཞིག་བཤད་མ་ཐག་པའི་མ་ཞུ་བ་མེད་པའི་རང་
རྒྱུད་ཅན་གྱི་ནད་རྐྱང་བ་རང་རང་གི་གནས་སུ་གནས་པ་དེ་ཟས་སྤྱོད་མི་འཕྲོད་
པ་ལ་སོགས་པ་ནད་ཀུན་སྐྱེད་པར་བྱེད་པའི་རྒྱུ་བསྟེན་ཞིང་ལོངས་སྤྱད་པས་ཐོག་
མ་ཉིད་དུ་རླུང་འཇུག་ཅིང༌། དེ་ནས་རིམ་པས་ནད་གཞན་ཡང་འཇུག་པར་
ཁ 268 -



བྱེད་ལ་གལ་ཏེ་ནད་རྐྱང་བ་དེ་དག་དང་ཟས་སྤྱོད་ཀྱི་རྐྱེན་གཉིས་སློང་པའི་དུས་
མ་འཛོམ་ན་རང་རང་གི་གནས་དེ་དང་དེར་གསོག་ཅིང་དུས་རིང་དུ་སྡོད་ལ་
ལངས་པའི་ཤུགས་མཐར་མི་ཕྱིན། དཔེར་ན་ཕན་ཚུན་འཁྲུག་པ་བྱེད་པའི་ཚེ་
ཤི་ཕོ་ཕྱོགས་ཏེ་ཟླ་གྲོགས་དཔུང་ཆུང་བ་དེ་ཉིད་བཞིན་བཙིར་བ་སྟེ་འཁྲུག་པ་
འཕྲོ་བཅད་ཀྱང་མི་བཟློག་པར་བསྒུགས་ནས་བསྡོངས་ཟླ་གཞན་ཞིག་རྙེད་པའི་
ཚེ་སླར་འཁྲུག་པ་བྱེད་ པ་ ལྟར་རྐྱེན་དང་ མ་ ཕྲད་ པའི་བར་དུ་ མི་ ལྡང་ཞིང་།
དུས་གདོན་ཟས་སྤྱོད་ཀྱི་རྐྱེན་དང་ནམ་ཕྲད་པའི་ཚེ་རང་སྟོབས་ཀྱི་ནུས་པ་རྙེད་
དེ་སོ་སོའི་གནས་ལས་ལྡང་བར་བྱེད་པ་ཡིན་ནོ། །དེ་དག་ཐོག་མར་རླུང་ཞུགས་
པའི་རྒྱུས་ནད་གཞན་རྣམས་འཁྲུགས་ཤིང་བྱེར་བར་བྱེད་པ་དེའི་ཕྱིར་རླུང་་་
འཇིག་ཅིང་མཁྲིས་པ་འཇུ་བྱེད་ཀྱི་སྟོབས་འཕེལ་པའི་ཁ་ཟས་སོགས་ཀྱིས་ནད་
གང་ཡིན་པ་དེ་ཉིད་སྨིན་པར་བྱས་པས་ན་ནད་འཐོར་བར་བྱེད་པའི་རླུང་དེ་
ཉིད་ཚར་གཅོད་ཅིང་བྱེར་བ་རྣམས་ཁོང་བར་བསྡུ་བ་ཡིན་ཏེ། དཔེར་ན་ཆར་
བ་འབབས་པའི་སྔ་རོལ་དུ་རླུང་གནོན་བྱེད་པ་དང་འདྲའོ། །ནད་ཁོང་ད་་་་
འདུས་ཤིང་སྨིན་པར་གྱུར་པ་དེ་ནས་སྟོད་སྨད་གང་དང་ཉེ་བའི་ལམ་ནས་རློན་
ཁྲུས་སོགས་ཀྱིས་སྦྱངས་བ་དང་། ཡན་ལག་དང་ཤ་ལྤགས་སོགས་ཕྱིར་གནས་
པའི་ནད་བསྡུ་སྨན་གྱིས་ཁོང་དུ་མ་འདུས་པའི་ཚེ་ཕྱི་དང་ནང་ནས་སྦྱངས་ལ་
དབྱུང་བར་བྱ་སྟེ་ཕྱི་ནས་ཁྲག་དབྱུང་པ་དང་ནང་ནས་རྩ་སྦྱོངས་ཀྱིས་གདོན་པར་
བྱའོ། །དེ་ལྟར་ཡང་། མན་ངག་རྒྱུད་ལས། དཔེར་ན་རླུང་མཁྲིས་བད་ཀན་
ཕ་སྤུན་འདྲ། །གཅིག་ལ་ནད་བྱུང་གཉིས་ཀྱང་མི་བདེ་ལྟར། ཞེས་དང་། དེ་
ལ་རླུང་ནི་ནད་ཀུན་འཁྲུག་པའི་རྒྱུ། །སྣ་འདྲེན་མཇུག་སྡུད་འཐོར་དང་ཁྱབ་
པར་ བྱེད། ། རང༌ རྒྱུད་ གདུག་ ཅིང་ ནད་ མང་ རྩུབ་ པའི་ ཕྱིར། ། ཞེས་ དང༌།
- 269 ལ



བྱེར་བ་མ་བསྡུས་གཉེན་པོ་བསྟན་བྱས་ཀྱང་། །རི་དྭགས་ཐང་འདེད་འདྲ་སྟེ་
གསོད་མི་འགྱུར། །འདི་ལ་ཐང་དང་ཕྱེ་མ་ཟས་སྤྱོད་ཀྱིས། རླུང་གཏོར་ནད་
དེ་ཁོང་དུ་བསྡུས་བྱས་ལ། །གཉེན་པོ་བསྟེན་ན་མེ་ཐོག་ཆུ་བླུག་འདྲ། འདུས་
དཀའ་རྩ་སྦྱངས་ཆུ་ལུམས་བསྔགས། །ཞེས་སོ། །
གསུམ་པ་ནི། ནད་གཞན་དབང་ཅན་ཞེས་པ་ནི་ནད་སྔ་མ་གཅིག་གི་
སྟེང་དུ་བླ་གཉན་གྱི་ནད་གཞན་ཞིག་དང་བཅས་པའི་ནད་ལ་ཟེར་བ་ཡིན་ཏེ།
དེ་ཡང་མཁྲིས་པ་ལྟ་བུའི་སྟེང་དུ་བླ་གཉན་རླུང་གི་ནད་བབས་པའི་ཚེ་རླུང་གིས་
མཁྲིས་ཡུལ་ཕྲོགས་ནས་མཁྲིས་པ་རང་གི་གནས་ནས་ལངས་ནས་གཞན་རླུང་གི་
སར་ཕྱིན། དེར་ཕྱིན་པ་ན་རང་གནས་སྔ་མ་ན་ཡོད་པའི་རླུང་ལ་གནོད་ཅིང་
འཁྲུག་པར་བྱེད་པས་ན་དེའི་ཚེ་རླུང་དེ་སྟོབས་ཆུང་ན་རང་གནས་སྔ་མ་ན་ཡོད་
པའི་མཁྲིས་པ་དེ་ཉིད་གསོས་པས་རླུང་ཞི་བ་ན། འཐབ་གྲོགས་མེད་པར་་
མཁྲིས་ཡུལ་དུ་རླུང་མི་གནས་པ་ཆོས་ཉིད་ཡིན་ལ། ཕྱི་མ་རླུང་དེ་སྟོབས་ཆེ་ན་
བླ་གཉན་གྱི་རླུང་དེ་ཉིད་བཅོས་པས་རླུང་གི་རང་གནས་ན་གནས་པའི་མཁྲིས་པ་
དེ་བཅོས་མི་དགོས་པར་ཤུགས་ཀྱིས་འཚོ་སྟེ། ཡུལ་འཕྲོགས་མཁན་གྱི་དགྲ་བོ་
ཞི་བ་ན་རང་ཉིད་ཡུལ་དུ་ལོག་པས་བདེ་བ་ལྟ་བུའོ། །མདོར་བསྡུས་ཏེ་དཔེར་
བརྗོད་ན་རྐུན་མོ་སྟེ་རྐུན་མའི་བྲན་མོ་དེ་དང་མ་རྩོད་ཀྱང་དེ་བསྟེན་པའི་རྗེ་བོ་
སྟོབས་ཆེ་བ་དེ་བཅོམ་ན་ ཅིག་ཤོས་རྐུན་མོ་ལྟ་བུ་དེས་ལྡང་པར་མི་ནུས་པས་
བཅོས་མི་དགོས་པ་བཞིན་ནོ། །ཞེས་པའོ། །
གསུམ་པ་ཁྱད་པར་གྱི་གསོ་ཚུལ་དགུ་བཤད་པ་ལ་གཉིས། མདོར་་་་
བསྟན་པ་དང༌། རྒྱས་པར་བཤད་པའོ། །དང་བོ་ནི། ནད་གསོ་ཚུལ་རྣམས་
ཀྱི་ནང་ནས་ཁྱད་པར་གྱི་གསོ་བའི་ཚུལ་ལ་རྣམ་པ་དགུའི་སྒོ་ནས་བཅོས་དགོས་
- 270 -



ཏེ་གང་ཞེ་ན། ཚ་གྲང་སོགས་ནད་ཀྱི་བྱེ་བྲག་ཇི་ལྟ་བུར་མ་རྟོགས་ཀྱང་འདི་ལྟ་
བུ་ཞིག་ཡིན་ནམ་སྙམ་པའི་དགོས་པ་དང་བཅས་ཏེ་གདེངས་མ་ཐོབ་པའི་ནད་
རྣམས་ལ་བྱི་ལ་བྱི་བ་ལ་འཇབ་པ་ལྟ་བུའི་ སད་མདའ་འོག་ནས་འབྱུང་བ་ལ་
སོགས་པས་ལེགས་པར་བརྟགས་ཏེ་ངོས་ཟིན་པའི་ཚེ་གཉེན་པོ་སོ་སོས་བཅོས་པ་
དང་གཅིག་དེ་ལྟ་བུའི་སད་མདས་བརྟག་མི་དགོས་པར་བལྟ་རེག་དྲི་བས་ངོས་
ཟིན་ནས་ངེས་བ་རྙེད་ཅིང་འཁྲུལ་མེད་ཀྱི་གདེངས་ཐོབ་ན་རིའི་སྤོ་ལ་སོགས་པའི་
མཐོ་བ་ཀུན་གྱིས་མཐོང་བའི་གནས་སུ་དར་འཕྱར་བ་ལྟ་བུར་གང་དང་གང་གི་
གཉེན་པོས་དངོས་སུ་བཅོས་པ་དང་གཉིས། ངོས་ཟིན་ཀྱང་གྲོགས་སྟོབས་ཀྱི་
གཉེན་པོ་ནད་ཀྱི་ཐོག་ཏུ་མི་འབབ་པ་བྱུང་ན་ཐོག་མར་ནད་རང་རང་གི་ལམ་ལ་
འཛུད་དགོས་ཏེ་དཔེར་ན་རྟ་ཤིན་ཏུ་རྒོད་པ་དཀྱུས་སུ་འཛུད་པ་ལྟ་བུར་སྨིན་
སྡུད་དབྱེ་བའི་སྒོ་ནས་བཅོས་པ་དང་གསུམ། སྨན་པ་གཞན་གྱིས་སྔར་བཅོས་པའི་
ནད་ལ་དམན་ལྷག་ལོག་པ་གསུམ་པོ་གང་ཡིན་ལེགས་པར་བརྟགས་ལ་སྐྱར་མོས་
ཉ་ལེན་པ་བཞིན་དུ་མ་ནོར་བར་བཅོས་པ་དང་བཞི། ཤིན་ཏུ་སྟོབས་ཆེན་གྱི་ནད་
རྣམས་ལ་སྨན་དཔྱད་ཟས་སྤྱོད་བཞི་ག་དཔུང་བསྐྱེད་ནས་ལག་གཏོད་ཀྱི་མི་ཤ་
འཕྲང་དུ་ཕྲད་པ་གསོད་པ་ལྟ་བུར་བཅོས་པ་དང་ལྔ། སྟོབས་ཆུང་གི་ནད་
རྣམས་ལ་སྤྱོད་ལམ་དང་ཟས་དང་སྨན་དང་དཔྱད་བཞི་བོ་སྐས་གདང་ལྟ་བུར་
མས་འཛེག་གི་རིམ་པས་བཅོས་པ་དང་དྲུག ལྡན་འདུས་མ་ཡིན་པ་རྐྱང་བ་
རང་རྒྱུད་ཅན་གྱི་ནད་ལ་དཔའ་བོས་དགྲ་འདུལ་བ་བཞིན་དུ་སྟེ། དགྲ་བོ་དེ་
ཉིད་གཞིལ་ནས་གཞན་གང་ལའང་གནོད་མེད་ཀྱི་སྦྱོར་བས་བཅོས་པ་དང་
བདུན། དེ་ལས་ལྡོག་པ་ལྡན་འདུས་ཀྱི་ནད་རྣམས་ལ་འདུ་བ་གསུམ་པོ་ཆ་
སྙོམས་པ་ཁོ་ནར་བཅོས་ཏེ་ཡུལ་གྱི་གཙོ་བོས་ཕན་ཚུན་དམེ་ཤོར་གྱི་འཁྲུག་པ་
- 271 -



འདུམ་པ་ལྟ་བུར་ཉེ་རིང་མེད་པའི་སྒོ་ནས་བཅོས་པ་དང་བརྒྱད། མདོར་ན་དེ་
དག་ཀུན་ལ་གནོད་བྱ་ཡུལ་དུས་རང་བཞིན་ན་ཚོད་དང་། ཞེས་བྱ་བ་ལ་་་
སོགས་པའི་ཆོས་བཅུ་དང་སྦྱར་ནས་མཛོ་ཁལ་མཛོ་དང་ལུག་ཁལ་ལུག་ལ་འགེལ་
བ་ལྟ་བུར་སྟོབས་ཆེ་ཆུང་གང་ལ་གང་འཚམ་པས་བཅོས་པ་སྟེ་རྣམ་པ་དགུའོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
གསོ་ཚུལ་སྤྱིར་བསྟན་པའི་ལེའུ་སྟེ་ཉི་ཤུ་རྩ་བདུན་པ་རྫོགས་སོ། །ཞེས་པའོ། །
ཁྱད་པར་གྱི་གསོ་ཚུལ་རྒྱས་པར་བཤད་པ།
གཉིས་པ་ཁྱད་པར་གྱི་གསོ་ཚུལ་དགུ་རྒྱས་པར་བཤད་པ་ལ་གསུམ་སྟེ།
ཇི་ལྟར་ཞུས་པའི་ཚུལ་དང་། ལན་དངོས་དང༌། ལེའུའི་མཚན་བསྟན་་་་
པའོ། །དང་བོ་ནི། སྤྱིའི་གསོ་ཚུལ་བཤད་ཟིན་པའི་རྗེས་ཐོག་དེ་ནས་སླར་
ཡང་དྲང་སྲོང་ཡིད་ལས་སྐྱེས་ཀྱིས་ཚིག་འདི་སྐད་ཅེས་ཞུས་སོ། །ཀྱེ་སྟོན་པ་དྲང་
སྲོང་རིག་པའི་ཡེ་ཤེས་ལགས་ཞེས་མཚན་ནས་བོས་ཏེ། ཁྱད་པར་གྱི་གསོ་ཚུལ་
མདོར་བསྟན་གྱི་སྐབས་སུ་རྣམ་པ་དགུ་གསུངས་པ་དེ་དག་རྒྱས་པར་བཀྲོལ་ཚུལ་
ཇི་ལྟར་ལགས། འཚོ་མཛད་སྨན་པའི་རྒྱལ་བོས་ལེགས་པར་བཤད་དུ་གསོལ་
ཞེས་གུས་པ་དང་བཅས་ཞུས་པའོ། །
གཉིས་པ་ལན་དངོས་བཤད་པ་ལ་གཉིས་ཏེ། མདོར་བསྟན་པ་དང་།
རྒྱས་པར་བཤད་པའོ། །དང་བོ་ནི། སྟོན་པ་དྲང་སྲོང་རིག་པའི་ཡེ་ཤེས་ཀྱིས་
གསུངས་པ་ནི་འདི་ལྟར་ཀྱེ་ཞེས་འབོད་ཚིག་སྔོན་དུ་བཏང་ནས་དྲང་སྲོང་ཆེན་པོ་
ཡིད་ལས་སྐྱེས་འཁོར་དང་བཅས་པས་ཉོན་ལ་ཡིད་ལ་ཟིན་པར་གྱིས་ཤིག་དང་།
- 272 -



ཁྱད་པར་གྱི་གསོ་ཚུལ་རྒྱས་པར་ངས་བཤད་པར་བྱའོ། །གཉིས་པ་རྒྱས་པར་
བཤད་པ་ལ་དགུ་ལས་དང་བོ་བྱི་ལ་འཇབ་པ་ལྟ་བུའི་བཅོས་ཚུལ་ནི། ནད་
གསོ་བའི་དང་བོར་ནད་རྟགས་དང་སྨན་དཔྱད་བྱེད་ཚུལ་ཐེ་ཚོམ་དུ་གྱུར་ན་འདི་
ལྟར་བྱ་སྟེ། དེ་ཡང་རླུང་གི་ནད་ཡིན་མིན་ཐེ་ཚོམ་དུ་གྱུར་པ་ལ་སད་མདའ་སྲེ་
ལོང་ཐང་གི་སྒོ་ནས་བརྟགས་པས་རླུང་ཡིན་ན་ཕན་ལ། མིན་ན་མི་ཕན་པས་
བཅོས་ཀ་བསྒྱུར་ཏེ་གཏང་པར་བྱའོ། །དེ་བཞིན་དུ་མཁྲིས་པའི་ནད་ཡིན་མིན་
ཐེ་ཚོམ་ལ་སད་མདའ་ཏིག་ཏའི་ཐང་དང་། །བད་ཀན་གྱི་ནད་ཡིན་མིན་ཐེ་ཚོམ་
ལ་སད་མདའ་རྒྱམ་ཚྭ་གསུམ་ཐང་དང་ཕོ་ལོང་དང་གཉན་སྲིད་དུ་དོགས་པ་ལ་
སད་མདའ་བྱ་ཁྱུང་ལྔ་བ་དང་། ཁྲག་འཁྲུག་དང་རླུང་གཟེར་གང་རུང་ཡིན་
ནམ་སྙམ་ན་སད་མདའ་མ་ནུ་བཞི་ཐང་དང༌། སྦྱར་བའི་དུག་ཡིན་མིན་ལ་སད་
མདའ་སྡུག་སྨན་བཅུ་གསུམ་པའི་ཐང་བཏང་པས་འདུས་རྟགས་བྱུང་ན་ཡིན་ལ་
ཕན་གནོད་མེད་ན་མིན་པ་དང༌། ཚ་གྲང་འདྲེས་ཤིང་ནད་དབྱེར་མ་ཕྱེད་པའི་
སད་མདའ་ལ་གོམས་པ་བསྟེན་པའི་སྒོ་ནས་བརྟག་པར་བྱ་བ་དང་། བཤལ་གྱི་
ལྟོ་བ་སྲ་སྙིའི་སད་མདའ་ལ་སྣ་སེལ་དང་འཁྲོག་ཐང་བཏང་བས་ཤེས་པ་དང་།
མེ་བཙའི་ སད་ མདའ་ལ་ སྣུམ་ ལྡན་ གྱི་དྲོད་དུགས་བྱས་ པས་རྟོགས་ པ་ དང་།
གཏར་གའི་སད་མདའ་ལ་རྡོ་གྲང་དང་ཆུ་བཅག་བྱས་པས་ངེས་པ་དང༌། རྣག་
སྨིན་མ་སྨིན་གྱི་སད་མདའ་ལ་མེ་ཐུར་མིག་ཅན་གོང་དུ་བཤད་པ་དེ་བརྡེག་པར་
བྱ་བ་དང་། གཞན་ཡང་ནད་དེ་འདི་ལྟ་བུ་ཞིག་ཡིན་ནམ་སྙམ་པ་གང་ཡིན་པ་
དེ་དང་དེའི་གཉེན་པོའི་སྦྱོར་བ་ཆུང་ངུའི་སད་མདའ་ལ་བསྟེན་ནས་ཡིད་ཁུ་
འཁྲིག་དང་ལྡན་པའི་ལྟར་སྣང་ཀུན་ཕན་ཚུན་བསྡུར་ལ་གཉེན་པོ་ལེན་ན་གང་
ལེན་དེ་ཉིད་ཀྱི་སྦྱོར་པས་གཙོ་བོར་བཅོས་ཤིང༌། དེ་རྣམས་གང་གི་དུས་སུ་
- 273 -



འང་ཁ་དམར་གསལ་བར་མ་སྨྲ་སྟེ། ཐོག་ཏུ་མ་ཁེལ་ན་ཁ་བཅོལ་ཆུང་བ་སྟེ་མ་
ཐིགས་པར་འགྱུར་བའི་ཕྱིར། དེས་ན་འདིའི་དུས་སུ་ལྟར་སྣང་གི་རྗེས་སུ་་
འབྲངས་ནས་ཁ་གསལ་བོ་མི་བསྒྲག་པར་བྱིང་བོར་སྨྲ་བ་ཉིད་ལེགས་པ་ཡིན་
ནོ། །
གཉིས་པ་ནི། སྨན་པས་ནད་དེའི་ངོ་བོ་ལ་སོགས་པའི་ཕྲ་ཞིབ་གསལ་བར་
རྟོགས་ནས་རང་གི་ཡིད་ལ་ངེས་བ་རྙེད་ཅིང་གདེངས་ཐོབ་པར་གྱུར་ན་ཁ་དམར་
འདི་ལྟར་གདགས་པར་བྱ་སྟེ། ད་རེས་ཀྱི་ནད་དེ་ནི་ངོ་བོ་འདི་ལྟ་བུ་ཞིག་ཡིན།
རྒྱུ་རྐྱེན་འདི་དང་འདི་འདྲས་བསྐྱེད་ད་ལྟ་འདི་ལྟ་བུ་ན། མཐར་གཞུག་ནི་ཚུལ་
འདི་བཞིན་དུ་འགྱུར་བཅོས་ཀ་འདི་དང་འདི་འདྲ་བྱེད། མཐར་དུས་ཚོད་
འདི་ཙམ་ནས་སོས། ཡང་ན་རྒྱུ་མཚན་འདི་འདྲའི་སྒོ་ནས་མི་ཐུབ་ཅེས་འཆི་
བའི་དུས་ཚིགས་འབོར་བ་སྟེ། དེ་ལྟ་བུ་སྤྱི་ལ་དར་འཕྱར་བ་བཞིན་དུ་ཀུན་
གྱིས་གོ་བར་སྨྲའོ། །
གསུམ་པ་ནི། ནད་གང་ཞིག་གཉེན་པོ་ཐོག་ཏུ་མི་འབབ་པར་ལམ་ལ་
གཞུག་པར་དཀའ་བ་རྣམས་ལ་འདི་ལྟར་བྱ་སྟེ། དཔེར་ན་མ་སྨིན་པའི་ཚ་བ་
ལྟ་བུ་ལ་ཐོག་མ་ནས་ཚ་བའི་གཉེན་པོ་བསིལ་སྨན་བཏང་ན་ཚ་བའི་གྲོགས་པོ་
བད་རླུང་གི་ཐོག་ཏུ་འབབ་ཅིང་འཕེལ་བར་འགྱུར་ལ། གྲོགས་བད་རླུང་་་
འཕེལ་བས་ནི་ཚ་བ་ཉིད་ཆེར་འཕེལ་བར་བྱེད་པ་དེའི་ཕྱིར་བད་རླུང་ཚ་བས་ཚ་
པའི་གྲོགས་པོ་དེ་མ་ནུ་བཞི་ཐང་ལ་སོགས་པས་དབྱེ་ནས་ཚ་བའི་གཉེན་པོས་
གསོད། དེ་བཞིན་དུ་ཁྲག་འཁྲུགས་ཀྱི་རིགས་ལ་ནད་ཁྲག་དང་ཟུང་ཁྲག་་་
གཉིས་འོ་མ་དང་ཆུ་འདྲེས་པ་འདྲ་བར་དབྱེར་མི་ཕྱེད་པ་དེ་ཉིད་འབྲས་བུ་
གསུམ་གྱི་ཐང་གིས་ཁྲག་བཟང་ངན་སོ་སོར་ཕྱེ་ལ་གཏར་དགོས་ཏེ། དེ་ཅིའི་
- 274 ཡབ་



ཕྱིར་ཞེ་ན། ཐང་གིས་ཁྲག་བཟང་ངན་མ་ཕྱེ་པར་གཏར་ན་ནད་དང་ལུས་
ཟུངས་གཉིས་ཀ་ལ་གནོད་པའི་ཕྱིར་རོ། །དེ་དང་མཐུན་པར་བད་ཀན་སྨུག་པོ་
དང་དུག་ཚད་ཀྱི་རིགས་རྣམས་བྱེར་བ་བསྡུས་ལ་བསད་དགོས་ཏེ། མ་འདུས་
གོང་དུ་གཉེན་པོས་མི་གསོད་ཅིང་སླར་ཡང་ལུས་ལ་འགྲམ་པར་འགྱུར་བ་དང་།
གབ་པའི་ཚད་པ་གྲང་པའི་ནད་ཀྱི་མགོ་ཕུར་བ་སྟེ་ཐོག་མར་དྲོད་བཅོས་ཀྱིས་
བཤུ་དགོས་ཏེ། ཅིའི་ཕྱིར་ཞེ་ན། གྲང་པའི་མགོ་ཕུར་བ་དེས་གཉེན་པོ་་
བླངས་ནས་ཚད་པས་ལེན་པར་མི་འགྱུར་བ་དང༌། མ་ཞུ་བའི་ནད་ཀུན་ལ་
སྨིན་བྱེད་དང་དྲོད་སྐྱེད་པའི་སྨན་གྱིས་རྩེ་བཅིལ་ལ། ཚེ་ཞི་བའི་རྟགས་ཐོབ་
ནས་སྟོད་སྨད་གང་ཉེ་བའི་ལམ་ནས་སྦྱང་དགོས་ཏེ་དེ་ལྟར་མ་བྱས་ན་བྱེར་བ་
དང༌། དེ་དང་མཚུངས་པར་བཤལ་གྱི་སྔོན་འགྲོའི་སྐབས་སུ་བཤལ་པའི་སྨན་
དེ་རྣམས་ཀྱིས་ནད་ཀུན་སློང་བ་ཡིན་ཏེ། གལ་ཏེ་ནད་མ་བསླངས་པར་བཤལ་
སྨན་བཏང་ཡང༌། མི་འདག་པར་འཁྱགས་ཐོག་ཏུ་ཆུ་འབེབས་པ་དང་འདྲ་བ་
དེའི་ཕྱིར་ལམ་དུ་འཇུག་ཚུལ་འདི་ནི་ཤིན་ཏུ་གཅེས་སོ། །
བཞི་བ་ནི། ནད་པ་འགའ་ཞིག་སྨན་པ་གཞན་གྱིས་སྔར་བཅོས་ནད་དེ་
ལ་སྨན་དཔྱད་སོགས་དམན་པའམ་ལོག་པའམ་ལྷག་པའམ་ གང་ཡིན་ལེགས་
པར་བརྟགས་ལ། སྔོན་བཏང་པའི་སྨན་དེ་ཕྱོགས་མ་ལོག་ཀྱང་ནུས་མཐུ་
དམན་པས་ནད་མ་ཞི་བ་ཡིན་འདུག་ན་གཉེན་པོ་ཆེར་སྐྱེད་ལ་གཏོང་། སྦྱོར་བ་
ལོག་ནས་སྨན་དེས་ནད་ཀྱི་སྟོབས་བསྐྱེད་པ་ཡིན་འདུག་ན་སྦྱོར་བ་ལོག་ཏུ་བསྒྱུར།
གཉེན་པོ་ནད་དེ་བསད་པའི་ལྷག་ནས་ནད་གཞན་ལངས་པ་ཡིན་འདུག་ན་གང་
ལངས་བ་དེ་ཉིད་གཉེན་པོས་མནན་པ་བསྔགས་སོ། །
ལྔ་བ་ནི། རྒྱས་པའི་ཚ་བ་ལ་སོགས་པ་ཤིན་ཏུ་སྟོབས་ཆེན་གྱི་ནད་ལ་
-- 275 -- ་



གཉེན་པོ་ཆུ་བཞི་དབབ་དགོས་ཏེ། ག་བུར་ཆང་སྦྱར་དང་རྩེ་ཆུང་གཏར་བ་
གཉིས་ནི་རིམ་པ་ལྟར་སྨན་གྱི་ཆུ་དང་དཔྱད་ཀྱི་ཆུ་ཡིན་ལ། དེ་བཞིན་དུ་ཁ་
ཟས་མི་ཟ་བར་ཡེན་ལ་གཏད་པ་ནི་ཟས་གྱི་ཆུ། བསིལ་སར་སྡོད་པ་སྤྱོད་ལམ་
གྱི་ཆུ་སྟེ། དེ་ལྟར་ཆུ་བཞིས་བཅོས་པ་དང༌། ཚུལ་དེ་བཞིན་དུ་གྲང་བ་སྟོབས་
ཅན་གྱི་ནད་ལ་མེ་བཞི་སྤོར་དགོས་ཏེ། དྲོད་དུ་གཏོགས་པའི་སྨན་ཡོད་དགུ་
ཅོག་སྦྱར་བ་ནི་སྨན་གྱི་མེ་ཡིན་ཏེ། དེ་དང་མཐུན་པའི་མེ་བཙའ་ནི་དཔྱད་ཀྱི་
མེ་དང་། དྲོད་བཅུད་མཐའ་དག་བཟའ་བ་ཟས་ཀྱི་མེ་དང་གནས་དང་གོས་དྲོ་
བ་ནི་སྤྱོད་ལམ་གྱི་མེ་སྟེ་མེ་རྣམ་པ་བཞིས་བཅོས་པར་བྱའོ། །དེ་ལྟར་བཞི་གས་མ་
བཅོས་ན་ནད་རྒྱས་ནས་སྲོག་ལ་གཏོད་ཅེས་གནོད་པ་ཡིན་ནོ། །
དྲུག་པ་ནི། ཚ་གྲང་གང་ཡིན་ཡང་སྟོབས་ཆུང་གི་ནད་དང་བོ་སྤྱོད་ལམ་
གཟབ་པ་ལས་ཕལ་ཆེར་འཚོ་ལ། གལ་ཏེ་དེས་མ་ཞི་ན་ཕན་གནོད་ཟས་ཀྱི་སྒོ་
ནས་བཅོས་པར་བྱའོ། །དེས་ཀྱང་མ་ཞི་ན་བསིལ་དྲོད་སྨན་གྱི་སྒོ་ནས་བཅོས་
པས་འཚོའོ། །དེ་དག་གསུམ་གས་མ་གནོན་ན་དཔྱད་འཇམ་རྩུབ་ཀྱིས་ནད་ཡུལ་
དབྱུང་པར་བྱ་དགོས་སོ། །དེ་ལྟ་བུ་མི་ཤེས་པར་སྟོབས་ཆེན་གྱི་ནད་ལ་སད་
མདའ་འབྲིད་པའམ་གཉེན་པོ་ཆུང་ངུ་གཏོང་བ་དང༌། སྟོབས་ཆུང་གི་ནད་ལ་
ཐོག་མར་སྨན་དཔྱད་དྲག་པོ་སྦྱོར་བ་ནི་དེང་སེང་གི་དུས་ན་ཤིན་ཏུ་མང་སྟེ།
དམན་ལྷག་ལོག་གསུམ་འབད་པས་སྒྲུབ་པ་ཡིན་ནོ། །
བདུན་པ་ནི། རང་རྒྱུད་ཅན་རླུང་དང་མཁྲིས་པ་དང་བད་ཀན་གྱི་ནད་
རྐྱང་བ་རྣམས་ལ་གང་ལངས་པ་དེ་ཉིད་ཞི་བར་བྱ་ཞིང་གཞན་མ་ལངས་པའི་
སྦྱོར་བས་བཅོས་དགོས་ལ་དེ་ལྟར་མ་ཤེས་ན་ལྡོག་རྒྱུ་བཅུ་གཉིས་སུ་འགྱུར་ཞིང་།
ལོག་པས་རང་མ་ཞི་བར་ནད་གཞན་བསྐྱེད་པར་འགྱུར་ཏེ། དཔེར་ན་རླུང་གི་
- 276



ནད་རྐྱང་བ་ལ་ཁ་བ་དང་ཚ་བའི་རོ་དང་ལྡན་པའི་ཟས་སྨན་བསྟེན་ན་རླུང་དེ་
ཉིད་མ་ཞི་བའི་ཁར་རིམ་པ་བཞིན་དུ་བད་ཀན་དང་མཁྲིས་པ་གཉིས་སུ་ལྡོག་དེ་
ཡང་རླུང་ནད་ལ་ཁ་བའི་རོ་བསྟེན་ལ། བད་ཀན་ལ་ཚ་བའི་རོ་བསྟེན་ན་་
མཁྲིས་པར་ལྡོག དེ་བཞིན་དུ་མཁྲིས་པ་རྐྱང་བའི་ནད་ལ་ལན་ཚྭ་དང་ཚ་བའི་
རོ་བསྟེན་ན་མཁྲིས་པ་མ་ཞི་བའི་ཁར་རིམ་པ་བཞིན་དུ་བད་ཀན་དང་རླུང་་
གཉིས་སུ་ལྡོག་ལ། བད་ཀན་རྐྱང་བའི་ནད་ལ་རོ་ཁ་བ་དང་ལན་ཚྭ་བསྟེན་ན་
བད་ཀན་མ་ཞི་བའི་སྟེང་དུ་རིམ་པ་ལྟར་རླུང་དང་མཁྲིས་པ་གཉིས་སུ་ལྡོག་པ་
དང༌། རིག་པ་དེས་མཚོན་མི་འཕྲོད་པའི་རྐྱེན་གྱིས་ཤས་ཆེ་ན་འདུས་པར་ལྡོག་
པའང་ཡོད་ཅེས་སོ། །དེ་བཞིན་དུ་གཉེན་པོ་ཟས་སྨན་ལྷག་པས་ནད་དེ་ཉིད་ཞི་
ནས་གཞན་སློང་བར་བྱེད་དེ། དཔེར་ན་རོ་མངར་བ་དང་ལན་ཚྭ་བའི་ཟས་
སྨན་གྱིས་རླུང་ཞི་ནས་རིམ་པ་ལྟར་བད་ཀན་དང་མཁྲིས་པ་སྐྱེད་ལ། མངར་བ་
དང་ཁ་བའི་རོས་མཁྲིས་པ་ཞི་ནས་བད་ཀན་དང་རླུང་སྐྱེད་པར་བྱེད་པ་དེས་ན་
ལྡོག་རྒྱུ་བཅུ་གཉིས་སུ་འགྱུར་བའི་རྒྱུ་དེ་རྣམས་སྤངས་ནས་གསོ་བར་བྱའོ། །
བརྒྱུད་པ་ནི། རྐྱང་བའི་ནད་དེ་ལས་ལྡོག་པའི་ལྡན་འདུས་ཀྱི་ནད་་་་
རྣམས་ལ་གཙོ་བོར་འདུ་བ་ཆ་མཉམ་པའི་སྒོ་ནས་བཅོས་དགོས་ཏེ། དེ་ཡང་ཨ་
རུ་ར་དང་བྲག་ཞུན་གཉིས་ནི་རྣམ་པ་ཐམས་ཅད་དུ་འདུ་བ་སྤྱི་རུ་སྙོམས་པར་
བྱེད་པའི་སྨན་མཆོག་ཡིན་ལ་དེའི་སྟེང་དུ་བབས་པའི་གནས་དང་ནད་གཞི་སོ་
སོའི་དབང་གིས་ཁ་འཛིན་གྱི་རིམ་པ་ནི། སྙིང་གི་ནད་ལ་ཛཱ་ཏི། གློ་བའི་ནད་
ལ་ཅུ་གང་སྦྱར་བར་བྱ་སྟེ། དེ་བཞིན་དུ་མཆིན་པ་ལ་གུར་ཀུམ་དང༌། སྲོག་
རྩ་ལ་ལི་ཤི་བཏང་ཞིང་། མཁལ་མར་སུག་སྨེལ་དང་མཚེར་བ་ལ་ཀ་ཀོ་ལ་དང་།
ཕོ་བའི་ཁ་འཛིན་ལ་སེ་འབྲུ་དང་པི་པི་ལིང་གཉིས། མཁྲིས་པའི་ཁ་འཛིན་ལ་
-- 277 -



ཏིག་ཏ་དང་གསེར་གྱི་མེ་ཏོག་རླུང་གི་ནད་ལ་ཛཱ་ཏི་སླེ་ཏྲེས་རུས་བཅུད་དེ་སྦེ་ལོང་
གཞུག་ཏོ་སོག་ཡུ་གསུམ། བད་ཀན་གྱི་ནད་ལ་མ་ནུ་དང་། འུ་སུ་དང་བསེ་
ཡབ་རྣམས་བཏང་ཞིང་ཁྲག་ལ་བ་ཤ་ཀ་དང་ཧོང་ལེན་གྱི་ཁ་འཛིན་ཏེ། ཆུ་
སེར་ལ་སྤོས་དཀར་དང་ཐལ་ཀ་རྡོ་རྗེ་དང་སོ་མ་རཱ་ཛ་རྣམས་དང༌། གཉན་
དང་གདོན་གྱི་ཁ་འཛིན་ལ་རིམ་པ་ལྟར་གླ་རྩི་དང་གུ་གུལ་ནག་པོ་རྣམས་གཏང་
བར་བྱའོ། །དེ་དག་རྣམས་ཀྱང་གང་དང་གང་དགོས་ནད་ཀྱི་རྟགས་སོ་སོ་དང༌
སྦྱར་ལ་དངོས་གཞིའི་སྦྱོར་བའི་སྟེང་དུ་བསྣན། བཤད་མ་ཐག་པའི་ནད་སྣ་དེ་
དག་ཐམས་ཅད་འདུས་ན་ཀུན་ལ་ཁ་གནོན་སོ་སོར་ཏང་ཞིང་། ལྡན་པ་དང་
འདུས་པ་དང་རང་རང་ཆ་མཉམ་དུ་འདུས་ན་གཉེན་པོའང་བསིལ་དྲོད་ཆ་་
མཉམ་དང་གང་ཡང་རུང་བ་ཞིག་ཤས་ཆེ་ཞིང་ཅིག་ཤོས་ཆུང་བར་འདུག་པ་ལ་
དེའི་གཉེན་པོའང་ནད་ཀྱི་ཚུལ་དེ་དང་བསྟུན་ལ་ནད་མགོ་གང་མཐོ་བ་དེ་ཐོག་
མར་མནན། ཡང་ན་ཉི་མ་སྔ་ཕྱི་བྱས་ནས་རེ་མོས་ཀྱི་སྒོ་ནས་སོ་སོར་བཅོས་པ་
འམ། ཡང་ན་གཉེན་པོའི་སྨན་གཉིས་པོ་ལྟག་པ་སྤྲད་ལ་དུས་གཅིག་ཏུ་གཞོམ་
པར་བྱའོ། །བྱེ་བྲག་ཏུ་ཉིན་གུང་མཚན་གུང་གི་སྐབས་སུ་མཁྲིས་པའི་ཚ་བ་་
བསད་པའི་སླད་དུ་བསིལ་སྨན་དང་བསིལ་ཟས་ཚ་བའི་དུས་གུང་གཉིས་པོ་དེར་
བསྟེན་པར་བྱ་ཞིང་། སྲོད་དང་སྔ་དྲོའི་དུས་སུ་ཕོ་བའི་མེ་དྲོད་གསོ་བའི་དོན་
དུ་དྲོད་སྨན་དང་དྲོད་ཟས་ཀྱིས་བད་ཀན་གྲང་བའི་རང་བཞིན་གཞིལ་བ་དང་།
དགོང་དང་ཐོ་རངས་ཀྱི་སྐབས་སུ་རླུང་ལ་རྔན་པ་བྱིན་ཕྱིར་དུ་དྲོད་བཅུད་ཀྱི་
ཟས་དང་སྨན་གྱིས་ཐོར་བུའི་རླུང་སྣ་གླན་པར་བྱའོ། །མདོར་ན་ཉེས་པ་གསུམ་
པོ་ ལྷག་ན་གང་རུང་ཅིག་ལྷག་པ་དེ་ཉིད་གཞན་ གཉིས་ པོའི་དགྲར་ ལྡང་ སྟེ།
དཔེར་ན་ཕ་སྤུན་མགོ་མཐོ་དམན་ཞུགས་པ་དང་འདྲ་བས་གང་མཐོ་གཉའ་ནས་
ཡ-- 278 ཁས



གནོན་པ་དཔོན་པོ་ལྟ་བུའི་སྒོ་ནས་བཅོས། དེ་གསུམ་པོ་ལས་གང་ཡང་རུང་བ་
ཞིག་ཆད་ན་གང་ཆད་པ་དེས་གཞན་གཉིས་ཀྱི་རམ་མི་ཐེག་པར་སྐྱོང་དགོས་ཏེ།
དཔེར་ན་མི་གཅིག་ལ་གཞིས་ག་གསུམ་གྱི་ཐོག་ཏུ་བུད་མེད་རེ་རེ་ཡོད་ན་གང་མོ་
ངན་པ་འདྲ་བ་དེ་རྣམས་འདབ་ནས་མ་བསྐྱངས་ན་དེ་ཉིད་ཀྱི་གཞིས་ག་སྟོངས་
འགྲོ་བ་ལྟར་ནད་ཟད་པ་དེས་ལུས་ཟུངས་ལ་གནོད་པས་འདུ་བ་ལྷག་ཆད་མེད་
པར་མགོ་མཉམ་དུ་གསོ་དགོས་པ་ཡིན་ནོ། །གཞན་ཡང་སྤྱི་ཁྱབ་ཏུ་ལུས་ཟུངས་
རྣམས་བཟོ་རྒྱུ་དང་འདྲ་བས་མི་འཕྲོད་པའི་སྨན་དཔྱད་ཟས་སྤྱོད་ཀྱིས་ཆུད་མི་
གསན་ཅིང་། ཕོ་བ་ནི་ལུས་ཟུངས་ཀྱི་ལོ་ཏོག་འབྱུང་བའི་ཞིང་ས་དང་འདྲ་
བས་མེ་དྲོད་གསོ་བའི་ཆོ་ག་ལ་སོགས་པ་དེ་ལྟར་བཤད་མ་ཐག་པའི་དོན་རྣམས་
གང་ལ་གང་འཚམ་པའི་བཅོས་ཚུལ་སོ་སོར་ཤེས་ན་འཚོ་བྱེད་སྨན་པ་ཞེས་བྱ་
བའི་གྲངས་སུ་འགྱུར་བ་ཡིན་ནོ། །
དགུ་བ་ནི། འདིར་སྨན་པ་གང་གིས་ལུས་ཟུངས་བདུན་དང་དྲི་མ་་་
གསུམ་ལ་སོགས་པ་གནོད་བྱ་རྣམས་དང་།། སྐམ་ས་དང་རླན་ཅན་དང་འདྲེས་
པའི་ཡུལ་དང་། གྲང་བ་དང་ཚ་བ་དང་ཆར་གྱི་དུས་དང་། རྐྱང་བ་གསུམ་དང༌
ལྡན་པ་གསུམ་དང་འདུས་པ་གཅིག་གི་རང་བཞིན་རྣམས་དང་། བྱིས་པ་དང་
དར་མ་དང་རྒན་པོའི་ན་ཚོད་དང༌། རླུང་ལ་སོགས་པ་ནད་ཀྱི་ཁམས་དང་།
ལུས་ཀྱི་ཕྱི་ནང་བར་གསུམ་སྟེ་ནད་ཀྱི་གནས་དང༌། འཇུ་སྟོབས་ཆེ་བ་དང་
ཆུང་པ་དང་སྙོམས་པ་དང་མ་སྙོམས་པའི་མེ་དྲོད་དང་ལྷན་ཅིག་སྐྱེས་པ་དང་
དུས་ཀྱིས་བསྐྱེད་པ་དང་སྦྱོར་བས་བསྐྱེད་པའི་ཉམས་སྟོབས་དང༌། མཆོག་
དང་བར་མ་དང་ཐ་མར་གོམས་པ་སྟེ་རྣམ་པ་འདི་བཅུའི་སྒོ་ནས་ནད་ཀྱི་རྣམ་པ་
ཤིན་ཏུ་ཕྲ་མོ་ཡན་ཆད་ཞིབ་ཏུ་བརྟག་པར་བྱའོ། །དེ་ཡང་གནོད་བྱ་ལ་སོགས་པ་
- 279 -



བཅུ་བོ་ཐམས་ཅད་མཚུངས་པའི་ནད་གཅིག་བྱུང་ན་དེ་སྟོབས་དང་ལྡན་པ་ཡིན་
པས་གཉེན་པོས་ཀྱང་ནོན་ངེས་ཤེས་པར་བཏང་ལ། དེ་ལྟ་བུ་ཐམས་ཅད་
མཚུངས་པ་མ་ཡིན་པར་འགའ་ཞིག་མཚུངས་ལ་འགའ་ཞིག་མི་མཚུངས་ན་ཤས་
གང་ཆེ་སོགས་གང་ལ་གང་འཚམ་པའི་ཚད་བཞིན་དུ་གཉེན་པོའང་མཛོ་ཁལ་
མཛོ་དང་ལུག་ཁོལ་ལུག་ལ་འགེལ་བ་ལྟ་བུར་བསྟེན་པར་བྱ་དགོས་པ་ཡིན་ནོ། །
གསུམ་པ་ལེའུའི་མཚན་བསྟན་པ་ནི། བདུད་རྩི་སྙིང་བོ་ཡན་ལག་་་་
བརྒྱད་པ་གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་
ཁྱད་པར་གྱི་གསོ་ཚུལ་རྒྱས་པར་བཤད་པའི་ལེའུ་སྟེ་ཉི་ཤུ་རྩ་བརྒྱད་པ་རྫོགས་
སོ། །ཞེས་པའོ། །
གསོ་ཐབས་གཉིས་བསྟན་པ།
གཉིས་པ་གསོ་ཐབས་དངོས་བཤད་པ་ལ་གསུམ་སྟེ། ཉན་པར་གདམས་
ཤིང་མདོར་བསྟན་པ་ དང༌། གཞུང་དོན་དངོས་རྒྱས་པར་བཤད་པ་དང་།
ལེའུའི་མཚན་བསྟན་པའོ། །དང་བོ་ཁྱད་པར་གྱི་གསོ་ཚུལ་རྒྱས་པར་བཤད་ཟིན་
པའི་རྗེས་ཐོག་དེ་ནས་སླར་ཡང་དྲང་སྲོང་རིག་པའི་ཡེ་ཤེས་དེ་ཉིད་ཀྱིས་འདི་
སྐད་ཅེས་གསུང་སོ། །ཀྱེ་ཞེས་བོས་ནས་དྲང་སྲོང་ཡིད་ལས་སྐྱེས་འཁོར་དང་
བཅས་པས་ལེགས་པར་ཉོན་ཅིག་ཅེས་གདམས་ནས་གཉེན་པོ་གང་གིས་གསོ་
བའི་ གསོ་ ཐབས་ མང་ བོ་ ཡོད་ མོད་ཀྱང་ བསྡུ་ ན་ ཐུན་ མོང་ དུ་ གསོ་ བ་ དང༌།
ཁྱད་པར་གྱི་སྒོ་ནས་གསོ་བ་སྟེ་གཉིས་ཀྱི་སྒོ་ནས་གསོ་དགོས་ཞེས་པའོ། །
གཉིས་པ་གཞུང་དོན་དངོས་བཤད་པ་ལ་གཉིས་ཏེ། མདོར་བསྟན་པ་
དང༌། རྒྱས་པར་བཤད་པའོ། །དང་བོ་ནི། ནད་གཞི་ཐུན་མོང་བའི་སྒོ་ནས་
- 280 -



གསོ་བར་བྱ་བའི་ཡུལ་ལ་ལུས་ཉམས་ཚགས་རིད་པ་དང་སྦོམ་པ་གཉིས་སུ་ངེས་
པའི་ཕྱིར་བརྟ་བར་བྱ་བ་སྟེ་སྟོབས་བསྐྱེད་པ་དང༌། ཉམས་དམད་པ་དེ་སྨྱུང་
པར་བྱ་བའོ། །ཞེས་པའོ། །
གཉིས་པ་ རྒྱས་པར་བཤད་པ་ལ་གསུམ་སྟེ། བརྟ་ བའི་ ཐབས་ དང་།
སྨྱུང་པའི་ ཐབས་དང་། དོན་བསྡུ་བའོ། ། དང་བོ་ལ་གཉིས་ཏེ། མདོར་་
བསྟན་པ་དང༌། རྒྱས་པར་བཤད་པའོ། །དང་བོ་ནི། སྟོབས་བསྐྱེད་པའི་
བརྟ་བར་བྱ་བ་ལ། གང་བརྟ་བར་བྱ་བའི་ཡུལ་དང༌། གང་གིས་བརྟ་བ་
དང༌། དེའི་ཕན་ཡོན་དང་། བརྟ་དྲགས་པའི་སྐྱོན་དང་། དེའི་བཅོས་ཐབས་དང་
ལྔའི་སྒོ་ནས་བཤད་པའོ། །གཉིས་པ་རྒྱས་པར་བཤད་པ་ལ་ལྔ་ལས་དང་བོ་བརྟ་
བར་བྱ་བའི་ཡུལ་ནི། རང་བཞིན་གྱི་རླུང་ཤས་ཆེ་བ་དང་། ལུས་ཟུངས་ཟད་པ་
དང༌། ཁྱིམ་གསར་སྐབས་ཉལ་པོ་མང་དུ་སྤྱད་པས་དུབ་བ་དང༌། བུད་མེད་
སྦྲུམ་མ་དང་། བུ་བཙས་པའི་རྗེས་དང༌། ཁྲག་མང་དུ་ཟགས་པ་དང་། བློ་
རྡོལ་ཅན་དང༌། རྒས་པ་དང་ཕལ་ཆེར་གཉིད་མེད་དུ་གནས་པ་དང་། མྱ་
ངན་གྱིས་གདུངས་པ་དང༌། དཀའ་ཐུབ་དང༌། རྩོལ་བས་དུབ་བ་དང་།
ནམ་ཟླ་སོ་གའི་དུས་དེ་རྣམས་ནི་ཕལ་མོ་ཆེར་བརྟ་བའི་ཆོ་གས་གསོ་བར་བྱ་
དགོས་སོ། །
གཉིས་པ་ནི། བརྟ་བར་བྱ་བ་དེའི་ཁ་ཟས་ནི་ལུག་ཤ་དང་བུ་རམ་དང་
ཀ་ར་དང་མར་དང་འོ་མ་དང་ཞོ་དང་ཆང་ལ་སོགས་པའི་བཅུད་ཆེན་པོ་རྣམས་
ཀྱིས་བརྟ་བའམ་ཉམས་སྟོབས་རྒྱས་པར་བྱ་བ་ལ་སྨན་གྱི་སྦྱོར་བ་ནི་ནད་གཞིའི་
ཁམས་དང་གང་འཕྲོད་པའི་སྨན་མར་འབའ་སམ་ལྟ་བུར་བསྟེན་པ་དང་དཔྱད་
དུ་འཇམ་རྩི་དང་ཁྲུས་བསྐུ་མཉེ་སོགས་བྱ་བ་དང་སྤྱོད་ལམ་བདེ་བར་གཉིད་ལོག་
— 281 -



ཅིང་ཕལ་ཆེར་དལ་བ་དང་གཙོ་བོར་སེམས་དགའ་བ་ཉིད་བརྟ་བའི་མཆོག་ཡིན་
ནོ། །
གསུམ་པ་ནི། བརྟ་བའི་ཆོ་ག་དེས་ལུས་ཀྱི་སྟོབས་རབ་ཏུ་འཕེལ་ཞིང་།
རླུང་ལ་སོགས་པའི་ནད་ཀུན་ཀྱང་ཟིལ་གྱིས་གནོན་པར་ནུས་ཏེ། དཔེར་ན་མི་
རྟག་པར་ཁས་ཉེན་པོར་གནས་པ་ཞིག་གིས་བར་སྐབས་སུ་དགྲ་ལ་གནོད་པ་བྱེད་
པའི་ནུས་པ་རྙེད་པ་བཞིན་ལུས་ཟུངས་ངན་པ་དེ་འཕེལ་བས་ནད་རང་བཞིན་
གྱིས་ཞི་བར་འགྱུར་རོ། །
བཞི་བ་ནི། གལ་ཏེ་བརྟ་བ་ ཐལ་དྲགས་ན་ཧ་ ཅང་ཚོ་ཆེས་པ་དང་།
འབྲས་དང་རྨེན་བུ་དང་ཁམས་རྨོངས་བག་ཅན་དུ་འགྱུར་བ་དང་གཅིན་སྙི་བ་
དང༌། ལུད་པ་དང་བད་ཀན་འཕེལ་བ་ལ་སོགས་པའི་སྐྱོན་རྣམས་སྐྱེད་པར་
བྱེད་དོ། །
ལྔ་བ་ནི། དེ་ལ་ཚོ་ཆེས་པ་ལ་སོགས་པའི་དྲགས་སྐྱོན་དེ་རྣམས་ལ་སྤྱིར་
རྩུབ་ཅིང་བད་ཚིལ་ཟད་པར་བྱེད་པའི་ཟས་སྨན་ཕན་ལ། བྱེ་བྲག་ཏུ་གུ་གུལ་
དཀར་ནག་དང་བྲག་ཞུན་དང་སྐྱེར་བའི་ཁཎྜ་སོགས་དང་སྦྲང་རྩི་སྦྱར་བས་ཚོ་
ཆེས་པའི་ནད་ཀུན་སེལ་བར་བྱེད་ཅིང་། ཡང་ན་འབྲས་བུ་གསུམ་དང་སྦྲང་རྩི་
སྦྱར་བའམ། བཅའ་སྒ་དང་། ཡ་བཀྵ་ར་དང་བྱི་ཏང་ག་དང་སྐྱུ་རུ་ར་དང་
ནས་ཕྱེ་དང་སྦྲང་རྩི་སྦྱར་བའི་ལྡེ་གུས་ཚོ་ཆེས་པའི་ནད་མཐའ་དག་སེལ་བར་
ནུས་ལ། དེ་བས་ན་ཧ་ཅང་ཚོ་བ་ལས་སྐེམ་པ་ཉིད་བཟང་བ་དེའི་ཕྱིར་བརྟ་བ་
དགོས་པ་རྣམས་ལའང་ཚོད་ཟིན་པར་བྱ་བ་གལ་ཆེའོ། །
གཉིས་པ་སྨྱུང་བར་བྱ་བ་ལའང་གཉིས་ཏེ། མདོར་བསྟན་པ་དང༌།
རྒྱས་པར་བཤད་པའོ། ། དང་བོ་ནི། སྨྱུང་བའི་སྒོ་ནས་བཅོས་པར་བྱ་བ་་་
- 282 -



ལའང་སྨྱུང་བར་བྱ་བའི་ཡུལ་དང་། གང་གིས་ཉམ་དམད་པའི་ཐབས་དང་།
དེའི་ཕན་ཡོན་དང་སྨྱུང་དྲགས་པའི་སྐྱོན་དང་དེའི་བཅོས་ཐབས་དང་རྣམ་པ་ལྔ་
ཡོད་དོ། །གཉིས་པ་ལ་ལྔ་ལས། དང་བོ་ནི། ཉམས་དམད་པའི་ཡུལ་ནི་ཁ་
ཟས་ མ་ ཞུ་ བ་ དང་ སྣུམ་ བག་ ཆེར་ ཟོས་ པ་ དང༌ བརླ་ རེངས་ ཀྱི་ ནད་ དང་།
རིམས་ནད་དང་གཅིན་སྙི་བ་དང་དྲེག་དང་གྲུམ་བུ་དང་མཚེར་ནད་དང་ལྐོག་
མའི་ནད་དང་སྙིང་ནད་དང་ཚ་བས་འཁྲུ་བ་དང་སྐྱུག་པ་དང་ལུས་ལྕི་བ་དང་
དང་ག་མི་བདེ་བ་དང་གཤང་གཅི་འགགས་པ་དང་ཚོ་ཆེས་པ་དང་། ཆུ་སེར་
དང་བད་མཁྲིས་རྒྱས་པའི་ནད་རྣམས་ནི་སྐྱེས་པ་སྟོབས་ལྡན་དར་ལ་བབས་པ་
དང་དགུན་སྟོད་ཀྱི་དུས་རྣམས་སུ་སྨྱུང་བའི་ཆོ་ག་ཞག་གསུམ་ཚུན་བསྟེན་ཏེ་
བཅོས་པར་བྱ་དགོས་པ་ཡིན་ནོ། །
གཉིས་པ་ནི། ཉམས་དམད་པར་བྱ་བ་དེའི་སྨན་དུ་ཞི་བ་དང་སྦྱང་བ་
རྣམ་པ་གཉིས་ཡོད་པ་ལས། ཐོག་མར་འདུ་བ་མ་སྙོམས་པ་སྙོམས་པར་བྱེད་པ་
ཞི་བའི་ཐབས་ཏེ། དེ་ལའང་སྦྱོར་བ་ཟས་དང་སྨན་དང་སྤྱོད་ལམ་དང་དཔྱད་
ཀྱི་སྒོ་ནས་བཅོས་དགོས་ལ། དེ་ཡང་གོང་དུ་བཤད་པའི་སྨྱུང་བའི་ཡུལ་དེ་དག་
གང་ཡང་རུང་བ་དང་ལྡན་པའི་གང་ཟག་ཉམས་སྟོབས་ཅུང་ཟད་ཆུང་བ་རྣམས་
ལ་ཁ་ཟས་ཀྱི་རྣམ་གྲངས་མ་ཟོས་པར་བཀྲེས་སྐོམ་ཡུན་རིང་དུ་བྱས་ལ་དེའི་འོག་
ཏུ་མི་བཟོད་པའི་ཚེ་ཡང་ཞིང་འཇུ་སླ་བའི་ཁ་ཟས་ཅུང་ཟད་ཙམ་བསྟེན་པར་བྱ་
ཞིང་། ཉམས་སྟོབས་འབྲིང་རྣམས་ལ་ཐང་དང་ཕྱེ་མ་རིལ་བུ་སོགས་དྲོད་སྐྱེད་
པ་དང་སྨིན་པར་བྱེད་པ་ལ་སོགས་པའི་སྦྱོར་བ་གང་ཡིན་པ་རྣམས་མས་ནས་
རིམ་བཞིན་བསྟེན་པས་ཕན་ལ། སྟོབས་དང་ལྡན་པ་རྣམས་ཀྱིས་ཉིན་མཚན་
ཤས་ཆེར་དུ་རྩོལ་བཅག་དང་རྔུལ་དབྱུང་བ་སོགས་བྱ་ཞིང༌། གང་ལ་གང་
ཡ283 ཡ



འཚམ་པའི་མེ་བཙའ་དང་དུགས་ལུམས་གཏར་ག་ལ་སོགས་པའི་དཔྱད་ཀྱིས་
བཅོས་པར་བྱའོ། །སྦྱང་བ་ཞེས་བྱ་བ་ནི་ནད་སློང་ཞིང་ལུས་ཀྱི་ཕྱིར་འབྱིན་པར་
བྱེད་པ་ཡིན་ཏེ། དེ་དག་གི་སྒོ་ནས་བཅོས་པར་བྱ་བ་ནི། སྦྱོང་བྱེད་ཀྱི་སྦྱོར་
བ་གང་ཞིག་ནད་མ་ཞུ་བའི་གནས་ན་གནས་པ་ལ་སྐྱུགས་ཀྱིས་སྦྱང་བར་བྱ་ཞིང་།
ཞུ་བའི་གནས་ན་ཡོད་པ་ལ་མས་བཏང་དྲག་པོ་ སྟེ་ནི་རུ་ཧས་དྲངས་པར་བྱ་
དགོས་ལ། ལུས་ཀྱི་དོན་སྣོད་སྤྱི་ལ་གནས་ན་ལྟོ་བཤལ་བྱ་ལ། རྩ་རྒྱུས་ཀྱི་ནད་
རྣམས་ལ་གནས་ན་རྩ་སྦྱོངས་སྦྱང་བར་བྱའོ། །
གསུམ་པ་ནི། དེ་ལྟར་ཞི་སྦྱང་གཉིས་ཀྱི་སྒོ་ནས་ཉམས་དམད་པའི་ཕན་
ཡོན་ནི། མིག་ལ་སོགས་པའི་དབང་བོ་རྣམས་གསལ་ཞིང་ལུས་ཡང་བ་དང་ཡི་
ག་བདེ་ལ་བྱ་བྱེད་རྣམས་ལ་ཤུགས་ཀྱིས་བརྩོན་པ་དང་བཀྲེས་སྐོམ་ཚ་དྲོ་སོགས་
ཀྱི་དུས་སུ་འབྱུང་བ་དང་བཤང་བ་དང་སྟེང་འོག་གི་རླུང་བདེ་བར་རྒྱུ་བ་སོགས་
ཕན་ཡོན་དཔག་ཏུ་མེད་པ་འབྱུང་ངོ་ཞེས་པའོ། །
བཞི་བ་ནི། ཉམས་དམད་དགོས་པའང་ཧ་ཅང་དྲགས་ན་ལུས་ཟུངས་
རེ་རེ་ནས་འཛད་པས་ཤ་སྐེམ་ཞིང་མགོ་བོ་འཁོར་བ་དང་གཉིད་མེད་པ་དང་
མདངས་བཀྲག་ཤོར་ཞིང་སྐད་ཀྱི་གདངས་དང་དབང་བོ་ཉམས་པ་ཁ་ཡང་ཡང་
སྐོམ་ཞིང་དང་ག་འགགས་པ་དང་། བྱིན་པ་དང་བརླ་དང་གཞུག་ཏོ་དང་རྩིབ་
ལོགས་དང་སྙིང་ག་དང་ཀླད་པ་རྣམས་ན་ཞིང་རིམས་འདེབས་པ་འདྲ་བ་དང༌།
སྐྱུག་འདོད་ཅིང་རླུང་ནད་སྐྱེད་པ་ལ་སོགས་པ་བྱེད་པར་འགྱུར་རོ། །
ལྔ་བ་ནི། ཉམས་དམད་དྲགས་པའི་སྐྱོན་དེ་རྣམས་ལ་བརྟས་པར་བྱེད་
པ་ཐམས་ཅད་ལ་ཕན་མོད། ཁྱད་པར་དུ་བྱ་རྒོད་ལ་སོགས་པ་ཤ་ཟ་བ་རྣམས་
ཀྱི་ཤ་ཟ་བ་དང་འཇམ་རྩི་ཡང་ཡང་བཏང་བ་དང་། ཁ་ཟས་འགྲངས་པར་
-- 284 -



ཟོས་ནས་གཉིད་ལོག་པར་ཕག་དང་འདྲ་བར་ལུས་ཤིན་ཏུ་རྒྱས་པར་འགྱུར་ལ།
རྣམ་པ་ཐམས་ ཅད་དུ་ལུས་ཀྱི་ཉམས་ སྟོབས་རྒྱས་པར་བྱེད་པའི་འཚོ་བྱེད་ཀྱི་
མཆོག་ནི་ཤ་བཟང་བོ་དང་འདྲ་བར་གང་ན་ཡང་མེད་དེ་འདི་ཉིད་གཅིག་པུས་
ཀྱང་ཆོག་གོ།
གསུམ་པ་དོན་བསྡུ་བ་ནི། གསོ་ཐབས་ གཉིས་པོ་དེའི་དོན་རྣམས་་་་
མདོར་ཧྲིལ་གྱིས་བསྡུ་ན། གོང་དུ་བཤད་པའི་བརྟ་བར་བྱ་བའི་ཡུལ་གང་ཡིན་
པ་དེ་རྣམས་ལ་ཉམ་མི་དམད་ཅིང་། གལ་ཏེ་ནད་འགའ་ཞིག་གི་དབང་གིས་
སྦྱང་བ་སོགས་དགོས་པ་ལ་འཇམ་པོའི་སྒོ་ནས་བྱ་དགོས་ལ། དེ་བཞིན་དུ་
ཉམས་པར་བྱ་དགོས་པའི་ཡུལ་ཅན་རྣམས་ལ་བརྟས་པར་བྱེད་པའི་ཆོ་ག་སྤང་
བར་བྱའོ། །གཞན་ཡང་འདུ་བ་གསུམ་ལས་རླུང་འཕེལ་བ་དང་ནད་གཞན་བད་
མཁྲིས་གཉིས་པོ་གང་ཡང་རུང་བ་ཟད་པ་ལ་ནི་བརྟ་བའི་སྒོ་ནས་གསོ་བར་བྱ་
ཞིང་། རླུང་ཟད་པ་དང་བད་ཀན་དང་མཁྲིས་པ་འཕེལ་པ་ལ་ནི་བཅོས་ཐབས་
མཚུངས་པར་སྨྱུང་པས་བཅོས་དགོས་སོ། །ངག་དོན་དུ་རྟེན་གནོད་བྱ་རྣམས་
དང་བརྟེན་པས་བཅོས་དགོས་སོ། ། ངག་དོན་དུ་རྟེན་གནོད་བྱ་རྣམས་དང་
བརྟེན་པ་འདུ་བ་རྣམས་འཕེལ་ཟད་ཀྱི་བཅོས་ཐབས་གཅིག་ཏུ་རུང་ལ། དེའི་
ནང་ནས་དམིགས་བསལ་དུ་རྟེན་རུས་པ་དང་བརྟེན་པ་རླུང་གཉིས་ནི་མ་་་་་
གཏོགས་ཏེ། འདི་ཉིད་ནི་རླུང་ཟད་པ་དང་རུས་པ་འཕེལ་པའི་བཅོས་ཐབས་
གཉིས་གཅིག་པས་གཞན་རྣམས་ལས་གོ་ལྡོག་པའི་ཚུལ་གྱིས་སོ། །ཞེས་པའོ། །
གསུམ་པ་ལེའུའི་མཚན་ནི། བདུད་རྩི་སྙིང་བོ་ཡན་ལག་བརྒྱད་པ་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་གསོ་ཐབས་
གཉིས་བསྟན་པའི་ལེའུ་སྟེ་ཉི་ཤུ་རྩ་དགུ་བ་རྫོགས་སོ། །ཞེས་པའོ། །
- 285 ས



གསོ་ཐབས་དངོས་བཤད་པ།
གཉིས་པ་བྱེ་བྲག་ཏུ་གསོ་ཐབས་དངོས་བཤད་པ་ལ་གསུམ་སྟེ། ཉན་
པར་ གདམས་ ཤིང༌ མདོར་ བསྟན་ པ་ དང་། རྒྱས་ པར་ བཤད་ པ་ དང་།
ལེའུའི་མཚན་བསྟན་པའོ། །དང་བོ་ནི། ལེའུ་སྔ་མ་གསུངས་ཟིན་པའི་རྗེས་དེ་
མ་ཐག་པ་དེ་ནས་ཡང་དྲང་སྲོང་རིག་པའི་ཡེ་ཤེས་ཀྱིས་འདི་སྐད་ཅེས་གསུངས་
སོ། །ཀྱེ་དྲང་སྲོང་ཆེན་པོ་ཡིད་ལས་སྐྱེས་འཁོར་དང་བཅས་པས་ཉོན་ལ་ཡིད་ལ་
ཟིན་པར་གྱིས་ཤིག་ཅེས་གདམས་ནས་འདིར་ཁྱད་པར་དུ་ཉེས་པ་གསུམ་པོ་སོ་
སོར་བཅོས་པའི་ཐབས་ནི་ངས་བཤད་པར་བྱའོ་ཞེས་པའོ། །
གཉིས་པ་རྒྱས་པར་བཤད་པ་ལ་བཞི་སྟེ། རླུང་གི་བཅོས་ཐབས་དང༌།
མཁྲིས་པའི་བཅོས་ཐབས་དང༌། བད་ཀན་གྱི་བཅོས་ ཐབས་ དང་། དོན་
བསྡུ་བའོ། ། དང་བོ་ནི། ཚ་གྲང་གཉིས་ཀ་ཟུང་དུ་འཇུག་པ་རླུང་གི་ནད་གསོ་
བ་ལ་ཟས་སྤྱོད་སྨན་དཔྱད་བཞིའི་དང་བོ་ཟས་ཀྱི་ནང་ཚན་ནས་རླུང་ནད་མཐའ་
དག་ལ་ཏིལ་གྱི་མར་ཁུའི་བཏུང་བ་འཐུང་བ་ཉིད་མཆོག་ཏུ་གྱུར་པ་ཡིན་ཏེ།
གཞན་ཡང་བུ་རམ་དང་ཆང་དང་མར་རྙིང་བ་དང༌། ལུག་ཤ་ཡིབ་པ་དང་
འཕྱི་བའི་ཤ་དང་རྟ་དང་བོང་བུ་དང་སྒོག་པ་དང་བཙོང་ལ་སོགས་པ་ལྕི་སྣུམ་
འཇམ་དྲོ་དང་ལྡན་པའི་ཁ་ཟས་ཀྱི་སྒོ་ནས་བཅོས་པར་བྱའོ། །དེ་བཞིན་དུ་སྤྱོད་
ལམ་ཡང་མུན་ཁུང་ཤིན་ཏུ་དྲོ་བའི་གནས་སུ་བསྡད་པ་དང་། ཡིད་དུ་འོང་
བའི་གྲོགས་ཀྱི་ཚིག་སྙན་པ་ཉན་ཞིང་བདེ་བར་གཉིད་ལོག་པ་དང་གོས་དྲོ་བར་
བགོ་སྟེ་གནས་པའི་སྒོ་ནས་བཅོས་པ་དང་། སྨན་དུ་ལུག་གི་སྲེ་ལོང་གཞུག་ཏོ་
སོག་ཡུ་སྟེ་རུས་བཅུད་གསུམ་གྱི་ཁུ་བ་དང༌། མན་ངག་རྒྱུད་དུ་གསུངས་པའི་
- 286 -



ལུག་མགོ་རྙིང་བའི་མགོ་ཁྲོལ་གྱི་སྦྱོར་བ་བྱ་ཞིང་། ཤ་མར་ཆང་དང་བུ་རམ་
རྙིང་བ་སྟེ་བཅུད་བཞིའི་བསྡུས་ ཐང་། ཤིང་ཀུན་སྒ་དང་ རྒྱམ་ཚྭ་གསུམ་གྱི་
བསྡུས་ཐང་བཏང་། ཕྱེ་མ་ནི་མན་ངག་རྒྱུད་དུ། ཕྱེ་མ་ཛཱ་ཏི་ཤིང་བཀུན་ཁ་རུ་ཚྭ།
ཙབས་རུ་ཚྭ་དང་རྒྱམ་ཚྭ་ཚ་བ་གསུམ། ཞེས་སོགས་ཀྱི་ཅུར་ནིས་བསྟེན་པ་
དང༌། དེ་ བཞིན་ དུ་ ཙག་ བཅད་ཀྱི་ མར་ལ་སྦྱར་ བའི་དཀར་འདོན་ དང༌།
ལུག་ཤའི་ཁུ་བ་དང་སྦྱར་བའི་ཤ་འདོན་དང་སྒོག་སྐྱ་བཙོས་པ་ལ་སྦྱར་བའི་སྒོག་
འདོན་དང་ཆང་ཞིམ་པ་ནར་སོན་གྱི་སྣུམ་ཉེ་ལ་སྦྱར་བའི་སྒྱུར་འདོན་ཏེ་འདོན་
བཞིའི་སྦྱོར་བ་དང༌། ཛཱ་ཏི་དང་སྒོག་སྐྱ་དང་བཙན་དུག་དང་རུས་ཆེན་དང་
འབྲས་བུ་གསུམ་དང་རྩ་བ་ལྔ་རྣམས་ཀྱི་སྨན་མར་མན་ངག་རྒྱུད་ནས་བཤད་པ་
ལྟར་སྦྱར་བར་བྱ་ཞིང་། མདོར་ན་རོ་མངར་སྐྱུར་ལན་ཚྭ་གསུམ་དང་ནུས་པ་
སྣུམ་ཞིང་དྲོ་བའི་སྒོ་ནས་བཅོས་པ་དང་། ཁྱད་པར་དུ་མར་རྙིང་ལ་སོགས་པ་དྲོད་
བཅུད་ཀྱི་འཇམ་རྩི་བཏང་བ་ཉིད་བསྔགས་པ་ཡིན་ནོ། ། དེ་བཞིན་དུ་དཔྱད་
དུའང་ལོ་མར་རྙིང་བའི་བསྐུ་མཉེ་བྱ་ཞིང་གོ་སྙོད་སྣུམ་ལྡན་ལ་སོགས་པའི་དུགས་
ཀྱིས་གཟེར་བའི་གནས་རྣམས་སུ་བདུགས་པ་དང་། སྤྱི་གཙུག་དང་ཨན་སྟོང་ལ་
སོགས་པའི་རླུང་གསང་རྣམས་སུ་སྤྲ་བའི་མེས་མནན་པ་སྟེ། དེ་ལྟ་བུའི་སྒོ་ནས་
གསོ་བ་ལ་འབད་པར་བྱའོ། །ཞེས་པའོ། །
གཉིས་པ་མཁྲིས་པའི་ནད་གསོ་ཐབས་ནི། མཁྲིས་པའི་ནད་འདི་ལའང་
ཟས་སྤྱོད་སྨན་དཔྱད་བཞིའི་དང་བོ་ཟས་ལ་བ་རའི་མར་གསར་ཕྱུང་མ་ཐག་པ་
དེ་ཉིད་མཆོག་ཏུ་གྱུར་པ་ཡིན་ཏེ། དེ་བཞིན་དུ་བ་ལང་རི་དྭགས་ཀྱི་ཤ་གསར་
དང༌། གངས་དང་རྫའི་ཆུ་བསིལ་དང་ཇ་བསྐོལ་གྲང་ལེགས་པོ་དང་། བ་རའི་
ཞོ་དར་སྐྱབས་དང་ཁུར་མང་གི་ཚོད་མ་དང་ཆག་ཚེ་དང་ཕྱེ་ཐུག་ཚྭ་སྡོར་མེད་
- 287 -



པའི་སླ་ཞིང་ཚོས་པ་ལ་སོགས་པ་བསིལ་པའི་རིགས་ཟས་ཀྱི་སྒོ་ནས་བཅོས་པར་
བྱའོ། ། དེ་བཞིན་དུ་སྤྱོད་ལམ་ཡང་རླུང་བསེར་བུ་ཕོག་པའི་ཤིང་གྲིབ་དང་ནེའུ་
གསིང་བསྟེན་ཞིང་། ཡང་ན་ཆུ་འགྲམ་ལ་སོགས་པ་བསིལ་བའི་གནས་སུ་མ་
འཁྲུགས་པར་དལ་བར་བསྡད་ལ་ལུས་ལ་ག་བུར་དང་ཨུ་ཤིར་ལ་སོགས་པའི་དྲི་
བཟང་བོ་བསིལ་ཞིང་ཡིད་དུ་འོང་བས་བྱུགས་ལ་གནས་པར་བྱས་ལ། སྨན་དུ་
མན་ངག་ རྒྱུད་དུ་བཤད་པའི་ཏིག་ཏ་ལ་སོགས་པ་བསིལ་བའི་སྔོ་སྨན་དང༌།
བོང་ང་དཀར་བོ་ལ་སོགས་པ་བསིལ་བའི་ཐང་སྨན་དང་། ཅུ་གང་ལ་སོགས་
པའི་རྩི་སྨན་རྣམས་དང་ཐུན་མོང་དུ་སྦྱར་བ་སྟེ་རྣམ་པ་གསུམ་མོ། །རྩི་སྨན་གྱི་
སྦྱོར་བ་དེ་ལའང་ཚད་སྟོབས་འབྲིང་ལ་ཙན་དན་དཀར་བོ། སྟོབས་ཆུང་བ་ལ་
གི་ཝཾ་གིས་གཙོ་བྱས་པའི་སྦྱོར་བ་དེ་ཚད་སྟོབས་དང་སྦྱར་བ་གཅེས་སོ། །མདོར་
ན་རོ་མངར་ཁ་བསྐ་བ་དང་ནུས་པ་བསིལ་བའི་སྨན་གྱིས་བཅོས་དགོས་ཤིང་།
ཁྱད་པར་དུ་མཁྲིས་པ་བཤལ་ལས་མི་འདའ་བའི་ཕྱིར་མངར་བའི་བཤལ་སྨན་
གྱིས་སྦྱང་བ་ཉིད་བསྔགས་ལ་དེ་བཞིན་དུ་དཔྱད་དུའང་རྔུལ་དབྱུང་བའི་ཆོ་ག་
དང་ཆུ་བསིལ་གྱི་འཁྲུལ་འཁོར་བསྐོར་བ་དང༌། གང་རྒྱས་ཀྱི་རྩ་གཏར་ཞིང་
བསིལ་སྨན་དང་སྦྱར་བའི་ཆུ་བསིལ་གྱིས་བདུག་པ་ལ་སོགས་པའི་སྒོ་ནས་གསོ་
བར་བྱའོ། །ཞེས་པའོ། །
གསུམ་པ་ནི། བད་ཀན་གྱི་ནད་ལའང་ཟས་ལ་སོགས་པ་བཞིའི་སྒོ་ནས་
བཅོས་དགོས་པའི་དང་བོ་ཟས་ནི་སྦྲང་རྩི་དཀར་བོ་ཉིད་མཆོག་ཏུ་གྱུར་པ་ཡིན་
ཏེ། དེ་བཞིན་དུ་ཉ་དང་ལུག་དང་གཡག་རྒོད་དེ་བྱང་འབྲོང་དང་ཡུལ་འབྲོང་
དང་གཡི་དང་བྱ་རྒོད་རྣམས་ཀྱི་ཤ་རྙིང་བ་དང་། འབྲུ་སྟེ་ནས་རྙིང་པའི་ཟན་
དྲོན་དང་ཆང་ཞིམ་པ་ནར་ཕྱིན་པ་དང་། ཆུ་བསྐོལ་དང་སྒ་བཏབ་པའི་ཆུ་
- 288 -



བསྐོལ་ལ་སོགས་པ་ཡང་ཞིང་རྩུབ་པ་དང་དྲོ་ལ་ཆུང་བ་སྟེ་འགྲངས་ཆེས་བ་མ་
ཡིན་པར་འཇུ་སླ་ཞིང་ཉུང་ཟད་ཀྱི་ཟས་ཀྱིས་བཅོས་པར་བྱའོ། ། དེ་བཞིན་དུ་
སྤྱོད་ལམ་ཡང་མེ་དང་ཉི་མས་བསྲོ་ཞིང་གོས་དྲོ་བར་གཡོགས་ལ་སྐམ་ས་རྣམས་
སུ་ལུས་སེམས་གཉིས་ཀ་རྩོལ་བས་བྱ་བ་ལ་ལོངས་སྤྱོད་ཅིང་ཉིན་གཉིད་མི་ལོག་
པ་གཅེས་ལ། སྨན་ལའང་རྒྱམ་ཚྭ་དང་ན་ལེ་ཤམ་ལ་སོགས་པ་ཚ་བའི་སྨན་གྱི་
བསྡུས་ཐང་བཏང་བ། ཕྱེ་མ་ལའང་སེ་འབྲུ་དང་ན་ལེ་ཤམ་དང་ད་ལིས་ཀྱིས་
གཙོ་བྱས་པ་དང་ཐལ་སྨན་གྱི་སྦྱོར་བ་སྦྱར་ལ། མདོར་ན་རོ་ཚ་སྐྱུར་དང་ནུས་
པ་ཡང་རྩུབ་དང་རྣོ་བ་བསྟེན་པ་དང་། ཁྱད་པར་དུ་བད་ཀན་སྐྱུགས་ཀྱིས་
དྲངས་ཞེས་པ་ལྟར་རྣོ་ལ་རྩུབ་པའི་སྐྱུགས་སྨན་ཉིད་གཙོ་བོར་བསྔགས་པ་ཡིན་
ནོ། །དེ་བཞིན་དུ་དཔྱད་དུའང་ཚྭ་དང་བོང་བ་སྟེ་སོ་ཕག་ལ་སོགས་པ་གོང་བུར་
འགྲིལ་བ་དང་གཡི་སྤྱང་སོགས་ཀྱི་སྤུ་དུགས་བསྟེན་ཞིང་། ཤིན་ཏུ་རྒྱས་པའི་
བད་ཀན་ལ་ནི་མེ་བཙའ་དང་ཚ་ཐུར་གྱིས་ལྷག་མ་མ་ལུས་པར་བཅོས་ཏེ་གསོ་
བར་བྱའོ། །
བཞི་བ་དོན་བསྡུ་བ་ནི། གསེར་འོད་དམ་པ་ལས། རླུང་གི་བདག་
ཉིད་ལ་ནི་བཅུད་ཀྱིས་ གསོ། བཀྲུ་སྨན་ གྱིས་ ནི་མཁྲིས་ པ་ སེལ་ བར་བྱེད།
བད་ཀན་ཚིགས་སུ་བབས་ན་སྐྱུགས་སྨན་བཏང་། ཞེས་གསུངས་པ་ལྟར་་་
མདོར་ཧྲིལ་གྱིས་དྲིལ་ན་རླུང་ནད་ཐམས་ཅད་འཇམ་རྩི་དང་སྣུམ་བཅུད་ཀྱི་སྒོ་
ནས་བཅོས་པར་བྱ་ཞིང་། མཁྲིས་པའི་ནད་ཐམས་ཅད་བཤལ་དང་བསིལ་
སྨན་གྱིས་བཅོས་ལ། བད་ཀན་གྱི་ནད་ཐམས་ཅད་ལ་སྐྱུགས་དང་དྲོད་དང་
ཡང་རྩུབ་ཀྱི་སྨན་གྱིས་བཅོས་པར་བྱའོ། །རིགས་པ་དེས་མཚོན་ནས་རླུང་དང་
མཁྲིས་པར་ལྡན་པ་ལ་ཤ་གསར་དང་མར་གསར་ལ་སོགས་པ་བསིལ་བཅུད་དང་
289 -



ལྡན་པའི་ཟས་དང་སྨན་གྱི་བཅོས་བསྟེན་པར་བྱ་ཞིང་། དེ་བཞིན་དུ་བད་མཁྲིས་
ལྡན་པའི་ནད་ལ་ཆག་ཚེ་དང་ཕྱེ་ཐུག་ལ་སོགས་པ་བསིལ་ལ་ཡང་པའི་ཟས་སྨན་
གྱིས་བཅོས་ལ། བད་རླུང་ལྡན་པའི་ནད་ལ་ལུག་ཤ་དང་ཆང་ནར་སོན་པ་ལ་
སོགས་པ་དྲོ་ལ་བཅུད་པའི་ཟས་དང་སྨན་གྱིས་བཅོས་པར་བྱའོ། །ཚུལ་དེས་
མཚོན་ནས་རླུང་མཁྲིས་བད་ཀན་གསུམ་འདུས་པའི་ནད་ལ་གསུམ་གའི་གཉེན་
པོ་གཅིག་གཤེད་གཅིག་གིས་མི་བྱེད་པ་རྣམས་སྦྱར་དགོས་ཏེ། རི་དྭགས་ཀྱི་ཤ་
དང་སྐམ་སའི་འབྲུ་ལ་སོགས་པ་བསིལ་བཅུད་ཡང་བ་དང་ལྡན་པའི་ཟས་སྨན་གྱི་
སྒོ་ནས་བཅོས་པར་བྱའོ། །དེ་ལྟར་རྐྱང་བ་དང་ལྡན་འདུས་ཀྱིས་དབྱེ་བ་སོ་སོའི་
བཅོས་ཚུལ་གྱི་དབང་དུ་བྱས་ཀྱི། དེ་དག་ཐམས་ཅད་ཀྱང་མདོར་བསྡུ་ན་ཚ་
གྲང་གཉིས་སུ་མ་འདུས་པ་མེད་པས་ན་ཚ་བའི་ནད་ཐམས་ཅད་གཉེན་པོ་བསིལ་
གྱི་སྒོ་ནས་བཅོས་ཤིང་། གྲང་པའི་ནད་གཞི་ཐམས་ཅད་ཀྱང་བད་ཀན་གྱི་
བཅོས་ཚུལ་ལྟར་གཉེན་པོ་ཚ་བས་བཅོས་དགོས་ལ། རླུང་ནི་དེ་གཉིས་ཀའི་
རྗེས་སུ་འཇུག་ཅིང་ངོ་བོ་རྩུབ་ཡང་དུ་གནས་པས་ན་ཚ་གྲང་གང་དང་འབྲེལ་
བའི་གཉེན་པོའི་སྟེང་དུ་སྣུམ་དྲོ་དང་ལྡན་པའི་སྨན་གྱིས་བཅོས་པར་བྱའོ། །
ཞེས་པའོ། །
གསུམ་པ་ལེའུའི་མཚན་ནི། བདུད་རྩི་སྙིང་བོ་ཡན་ལག་བརྒྱུད་་་་་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་གསོ་ཐབས་
དངོས་བསྟན་པའི་ལེའུ་སྟེ་སུམ་ཅུ་བ་རྫོགས་སོ། །ཞེས་པའོ། །
འདིར་སྨྲས་བ། །
བལྟ་རེག་དྲི་གསུམ་བརྟག་ཐབས་ལ་བརྟེན་ནས། །
ནད་རྣམས་མ་འདྲེས་སོ་སོར་ལེགས་རྟོགས་ཏེ། །
，
- 290 -



གསོ་བའི་ཚུལ་དང་གསོ་ཐབས་ལག་ལེན་སྒོས། །
ཉམ་ཐག་འགྲོ་རྣམས་ནད་ལས་བསྒྲོལ་ནུས་ཤོག།
འདི་ལྟར་ལེགས་བྱས་རྟ་བདུན་དབང་བོའི་གཟུགས། །
གསོ་བྱེད་ཡིད་ཀྱི་མཁའ་ལ་རབ་འཕགས་ནས། །
ལོག་བཤད་འཁྲུལ་བའི་མུན་པ་མཐར་བསྐྲད་དེ། །
གསོ་རིག་བསྟན་པ་གསལ་ཞིང་རྒྱས་པར་སྨོན། །
ཞེས་པའང་བར་སྐབས་ཀྱི་ཚིགས་སུ་བཅད་པའོ། །
= 291



བྱ་བྱེད་སྨན་པའི་གནས། །
གསོ་བ་བོ་སྨན་པ་བཤད་པ།
རྨད་བྱུང་ཚོགས་གཉིས་ཆུ་གཏེར་ལས་འཁྲུངས་ཤིང་། །
སྤང་རྟོགས་ཆ་ཤས་ཡོངས་རྫོགས་འོད་དཀར་ཅན། །
གཞན་ཕན་འཕྲིན་ལས་བསིལ་ཟེར་རབ་སྤྲོ་བའི། །
ལྷ་དང་བླ་མའི་ཚོགས་ཀྱིས་དགེ་ལེགས་སྩོལ། །
གསོ་བ་རིག་པའི་ལག་ལེན་ཇི་བཞིན་དུ། །
གསོ་བར་འདོད་པའི་གསོ་བ་བོ་རྣམས་ཀྱི། །
གསོ་བའི་ཐོག་མཐའ་བར་གྱི་བྱ་བ་ཀུན། ། །
གསོ་རིག་གཞུང་བཞིན་འདི་རུ་གླེང་བར་བྱ། ། །
དེ་ཡང་གསོ་བ་རིག་པའི་ཚིག་དོན་མ་ལུས་པའི་རང་བཞིན་རྒྱས་པར་
བཤད་པའི་བཤད་པ་སྐུའི་རྒྱུད་འདིའི་སྐབས་སུ་ཆོས་ནོར་བདེ་བ་སོགས་སྲིད་
ཞིའི་ཕུན་སུམ་ཚོགས་པ་ཐམས་ཅད་བསྒྲུབ་པར་བྱ་བའི་ཆེད་དུ་གསོ་བ་རིག་པའི་
དོན་ ཐམས་ ཅད་ མདོར་ བསྡུས་ ནས། གང་ གསོ་ བར་ བྱ་ བའི་ ཡུལ་ དང་།
གང་གིས་གསོ་བར་བྱེད་པའི་གཉེན་པོ་དང་། ཇི་ལྟར་གསོ་བར་བྱ་བའི་ཚུལ་
དང་། གསོ་བ་བོ་སྨན་པ་དང་བཅས་རྩ་བ་བཞི་རུ་བཤད་པ་ཡིན་ལ། དེ་
ལས་རྩ་བ་བཞི་བ་གསོ་བ་བོ་སྨན་པའི་གནས་སམ་སྨན་པའི་ལེའུའི་དོན་བཤད་
པ་ལ་གསུམ་སྟེ། ལེའུ་འདི་ཉིད་ཇི་ལྟར་ཞུས་པའི་ཚུལ་དང་། དེའི་ལན་
དངོས་དང་། ལེའུའི་མཚན་བསྟན་པའོ། །དང་བོ་ནི། གསོ་ཐབས་དངོས་
292 -



ཀྱི་ལེའུ་རྫོགས་པར་བསྟན་ཟིན་པའི་རྗེས་ཐོག་དེ་ནས་ཡང་སྐྱར་དུ་དྲང་སྲོང་ཡིད་
ལས་སྐྱེས་ཀྱིས་འདི་སྐད་ཅེས་ཞུས་སོ། །དེ་ཡང་ཀྱེ་དྲང་སྲོང་ཆེན་པོ་རིག་པའི་ཡེ་
ཤེས་ལགསོ་ཞེས་གུས་པ་དང་བཅས་མཚན་ནས་བོས་ཏེ། གནས་བཅུ་གཅིག་
པ་བྱ་བྱེད་སྨན་པའི་གནས་ལ་ཇི་ལྟ་བུའི་ཚུལ་གྱི་བསླབ་པར་བགྱི་ཞེས་འདྲི་ན་
འཚོ་མཛད་སྨན་པའི་རྒྱལ་བོས་བདག་ཅག་རྣམས་ལ་བཤད་དུ་གསོལ། ཞེས་
ཞུས་པའོ། །
གཉིས་པ་ལན་དངོས་བཤད་པ་ལ་གཉིས། ཉན་པར་གདམས་ཤིང་་་་
མདོར་བསྟན་པ་དང༌། མཐའ་དཔྱོད་པའི་སླད་དུ་རྒྱས་པར་བཤད་པའོ། །
དང་བོ་ནི་གོང་དུ་དྲི་བ་དྲིས་པའི་ལན་དུ་ སྟོན་པ་བཅོམ་ ལྡན་འདས་ཀྱིས་་་་་
གསུངས་པ། ཀྱེ་ཞེས་འབོད་ཚིག་སྔོན་དུ་བཏང་ནས་དྲང་སྲོང་ཆེན་པོ་ཡིད་
ལས་སྐྱེས་ཞེས་བོས་ནས་ལེགས་པར་ཉོན་ཅིག་ཅེས་པ་ཡིན་ལ་གོང་དུ་བཤད་པ་
དེ་ལྟར་གང་གསོ་བར་བྱེད་པའི་གསོ་བ་བོ་ནད་པ་ལ་ཕན་པའི་བྱ་བ་བྱེད་པ་པོ་
སྨན་པའི་གནས་བསྟན་པ་ལ། སྨན་པའི་རྒྱུ་དང༌། སྨན་པའི་ངོ་བོ་དང༌།
སྨན་པའི་ངེས་ཚིག་དང༌། སྨན་པའི་དབྱེ་བ་དང༌། སྨན་པའི་ལས་དང༌།
སྨན་པའི་འབྲས་བུ་དང་བཅས་དྲུག་གི་སྒོ་ནས་བསྟན་པར་བྱའོ། །
གཉིས་པ་མཐའ་དཔྱོད་པའི་ཆེད་དུ་རྒྱས་བར་བཤད་པ་ལ་དྲུག དང་
བོ་སྨན་པའི་རྒྱུ་བཤད་པ་ལ་གཉིས། མདོར་བསྟན་པ་དང་། རྒྱས་པར་་
བཤད་པའོ། །དང་བོ་ནི། སྨན་པ་མཁས་པའི་རྒྱུའི་གཙོ་བོ་ཆོས་རབ་ཏུ་རྣམ་
པར་འབྱེད་པའི་བློ་གྲོས་དང་ལྡན་པ་དང༌། སེམས་ཅན་ཐམས་ཅད་ལ་ཕན་
པར་འདོད་པའི་བསམ་པ་མཆོག་ཏུ་དཀར་བ་དང༌། འཆད་འགྱུར་གྱི་དམ་
ཚིག་དང་ལྡན་པ་དང་། ལུས་ངག་ཡིད་གསུམ་གྱི་རྣམ་པར་བཟོ་བ་དང༌། བྱ་
ག 293 ཡ



བ་རྣམས་ལ་དུས་ལས་མི་གཡོ་བའི་བརྩོན་འགྲུས་དང་ལྡན་པ་དང་། འཇིག་
རྟེན་པའི་ཆོས་ལུགས་ལ་མཁས་པ་དང་དྲུག་ཡོད་དོ། །གཉིས་པ་རྒྱས་པར་་་་
བཤད་པ་ལ་དྲུག་ཡོད་པ་ལས། དང་བོ་ནི། སྨན་པའི་རྒྱུ་དྲུག་པོ་དེ་ལས་དང་
བོ་བློ་དང་ལྡན་པ་ནི། ཆོས་རབ་ཏུ་རྣམ་འབྱེད་ཀྱི་ཤེས་རབ་སྟེ་གཞུང་ལུགས་
མཐའ་དག་གི་དོན་ཁོང་དུ་ཆུད་ནུས་པའི་བློ་ཆེ་བ་དང་། རྣམ་གཡེང་དང༌
བརྗེད་ངས་སོགས་རྐྱེན་གང་གིས་ཀྱང་བསྐྱོད་པར་མི་ནུས་པའི་བློ་བརྟན་པ་དང་།
བྱ་བ་གང་ལ་ཡང་བརྟག་དཔྱད་སྔོན་དུ་གཏོང་བའི་བློ་གཟེག་པ་སྟེ་འདི་གསུམ་
དང་ལྡན་པའི་སྒོ་ནས་གསོ་དཔྱད་གཙོ་བོར་གྱུར་པའི་མདོར་བསྡུས་པ་དང་རྒྱས་
པར་བཤད་པའི་གཞུང་ལུགས་ཀུན་གྱི་དོན་མ་ལུས་པ་འཁྲུལ་མེད་དུ་ཁོང་དུ་ཆུད་
པ་ལ་བརྟེན་ནས་ཉམས་སུ་བླང་བར་འོས་པའི་ལག་ལེན་གྱི་རིགས་ལ་ཐོགས་པ་
མེད་པ་དང་ཐབས་རྡུགས་པ་མེད་པ་དང་ཉམ་ང་བ་སྤུ་ཙམ་ཡང་མེད་པར་བདེ་
བླག་ཏུ་འཇུག་པ་དང་། སྨན་གྱི་གཞུང་ལས་དངོས་སུ་གསུངས་མེད་པའི་ནད་
དང་གདོན་སོགས་དོན་གཞན་དང་གཞན་རྣམས་ལའང་རིག་པ་དྲི་མ་མེད་པས་
དཔྱོད་ཤེས་པར་མ་ཟད། སྨན་གྱི་ལྷ་མོ་བསྒྲུབས་པ་སོགས་ཀྱི་སྒོ་ནས་འཚོ་འཆི་
དང་སྨན་གྱི་འགྲོ་ཚུལ་ལ་སོགས་པ་མངོན་པར་ཤེས་པ་ཕྲ་མོ་གང་ལ་གང་་་་
འཚམས་པར་འཆར་བ་དེ་ནི་རྒྱུ་དྲུག་གི་ནང་ནས་མཆོག་ཏུ་གྱུར་པ་ཡིན་ནོ། །
གཉིས་པ་བསམ་པ་དཀར་བ་ནི། བསམ་པ་དཀར་བ་ཟེར་བ་ནི་སེམས་
ཅན་ཐམས་ཅད་ལ་ཕ་མར་འདུ་ཤེས་པའི་སྒོ་ནས་བྱམས་སྙིང་རྗེ་བྱང་ཆུབ་ཀྱི་
སེམས་དང་ལྡན་པ་ཞིག་དགོས་ལ། བྱང་ཆུབ་ཀྱི་སེམས་བསྐྱེད་པ་ལ་སྔོན་འགྲོ་
སྦྱོར་བ་དང་དངོས་གཞི་དང་འཇུག་གི་རིམ་པ་གསུམ་ཡོད་པ་ལས། དང་བོ་ནི་
ཁམས་གསུམ་པོ་འདི་སྡུག་བསྔལ་གྱི་རང་བཞིན་འབའ་ཞིག་ཏུ་མཐོང་བ་དང་།
- 294 -



མ་གྱུར་སེམས་ཅན་ཐམས་ཅད་ལ་ཕན་འདོག་འདོད་ཀྱི་བློ་རྒྱུན་ཆགས་པ་དང་།
དཀོན་ མཆོག་ གསུམ་ ལ་ མི་ བསླུ་ བའི་ སྐྱབས་ སུ་ འཛིན་ པའི་ དད་ པ་ དང༌།
བཟང་བ་སྟེ་གཉེན་སོགས་དང་ངན་པ་སྟེ་དགྲ་སོགས་ལ་རིམ་བཞིན་བྱམས་པ་
དང་སྡང་བ་སྤང་ནས་སེམས་ཞེ་ཐག་པ་ནས་སྙོམས་པར་གནས་པའི་སྒོ་ནས་
སེམས་ཅན་ཐམས་ཅད་སྡུག་བསྔལ་དང་བྲལ་འདོད་ཀྱི་སྙིང་རྗེ་དང་། སེམས་
ཅན་ཐམས་ཅད་བདེ་བ་དང་ ལྡན་འདོད་ཀྱི་བྱམས་པ་དང་། སེམས་ ཅན་
ཐམས་ཅད་སྡུག་བསྔལ་དང་བྲལ་ཞིང་བདེ་བ་ལ་གནས་པར་དགའ་བ་དང་།
སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་
ལ་གནས་པ་སྟེ་ཚད་མེད་བཞི་ལ་གནས་པར་བྱས་ནས། མ་གྱུར་སེམས་ཅན་
ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ཐོབ་པར་སྨོན་ལམ་དྲི་མ་མེད་
པས་མཚམས་སྦྱར་ནས་བླ་མེད་བྱང་ཆུབ་མཆོག་ཏུ་སེམས་བསྐྱེད་དེ། དངོས་
གཞི་གཞན་ཕན་འབའ་ཞིག་ལ་འཇུག་པ་འདི་ལ་དུས་དང་གྲངས་འདི་ཙམ་ཞེས་
ཚད་འཛིན་མེད་པར་ཉམས་སུ་བླང་བར་བྱའོ། ། དེ་ལྟར་བྱས་པའི་འཇུག་པ་
ཡང་ནི་གསོ་དཔྱད་ཀྱི་དོན་ལ་བསྔགས་པར་བལྟ་ཞིང་ནད་པ་སོགས་སུ་ལའང་
ཁོན་འཛིན་མེད་པའི་ལྷག་བསམ་དེ་ལྟ་བུ་དང་ལྡན་ན་རང་གིས་གང་ལ་བལྟ་
བའི་ནད་པ་རྣམས་གསོ་སླ་ཞིང་འཚོ་བ་ཤིན་ཏུ་མང་བོ་འབྱུང་བ་དང་དེ་དག་གི་
གྲོགས་སུ་འགྱུར་རོ། །ཆོ་གས་མ་ཟིན་པའི་སྨོན་འཇུག་གི་སེམས་བསྐྱེད་འདི་ལྟ་
བུ་ནི་སྨན་པ་རྣམས་ལ་གྲགས་པ་ཙམ་ཡིན་ལ། སྔ་རབས་པ་རྣམས་ཀྱིས་ནད་
པ་ ཁོ་ ན་ ལ་སྦྱར་བ་ཡང་སྣང་ངོ༌། ། སྤྱིར་སྨོན་ སེམས་ དང་འཇུག་སེམས་ནི།
བྱང་ཆུབ་སེམས་དཔའི་སྡེ་སྣོད་ལས་བྱུང་བ་ལྟར་གྱི་སེམས་ཙམ་པ་དང་དབུ་མ་
བའི་ལུགས་གང་རུང་གི་ཆོ་གས་ཟིན་པ་དང་སེམས་བསྐྱེད་ཀྱི་མཚན་ཉིད་ཚང་བ་
- 295



ཞིག་ངེས་པར་དགོས་སོ། །
གསུམ་ པ་ དམ་ཚིག་ དང་ ལྡན་ པ་ལ་གཉིས། མདོར་བསྟན་པ་དང་།
རྒྱས་པར་བཤད་པའོ། །དང་བོ་ནི། རྒྱུ་དྲུག་གི་ནང་ནས་དམ་ཚིག་དང་ལྡན་
པ་དེ་ལ་བློ་བཞག་རྣམ་པ་དྲུག་དང༌། བཟུང་པར་བྱ་བ་གཉིས་དང་། ཤེས་
པར་བྱ་བ་གསུམ་ཞེས་རིག་པའི་ཡེ་ཤེས་ཀྱིས་བཤད་པ་ཡིན་ནོ། །གཉིས་པ་རྒྱས་
པར་བཤད་པ་ལ་གསུམ་ལས། དང་བོ་བློ་བཞག་དྲུག་བཤད་པ་ནི། རང་གི་
སློབ་དཔོན་དང་སློབ་དཔོན་གྱི་གསུང་དང་གསོ་དཔྱད་ཀྱི་གཞུང་དང་རང་གི་
གྲོགས་མཆེད་དང་ནད་པ་དང་ནད་པའི་རྣག་ཁྲག་དང་དྲུག་ལ་རིམ་པ་ལྟར།
སྙིགས་མ་ལྔ་རྡོལ་བའི་དུས་འདིར་སངས་རྒྱས་དངོས་དང་མཇལ་བའི་སྐལ་བ་
མེད་པས་རང་གི་སློབ་དཔོན་སངས་རྒྱས་དངོས་ཡིན་སྙམ་པ་དང་། སློབ་་
དཔོན་དེ་ཉིད་ཀྱི་གསུང་དྲང་སྲོང་གི་གསུང་ཚད་མར་བྱེད་པ་ལྟར་མི་བསླུ་བར་
འཛིན་པ་དང་། གསོ་དཔྱད་ཀྱི་གཞུང་ལ་སངས་རྒྱས་བཅོམ་ལྡན་འདས་ཀྱི་
བཀའ་རིམ་པར་རྒྱུད་པ་ལྟར་སྙིང་ཐག་པ་ནས་གུས་པ་བསྐྱེད་པ་དང་། རང་
དང་སློབ་གྲྭ་གཅིག་པའི་སློབ་གྲོགས་སམ་མཆེད་གྲོགས་རྣམས་ལ་ཕ་མ་གཅིག་
པའི་སྤུན་ལྟ་བུའི་རྩེ་ གདུངས་ཆེ་བ་དང་། ནད་པ་ལ་དེའི་སྡུག་བསྔལ་མི་་
བཟོད་པའི་སྙིང་རྗེ་དང་ཕན་འདོགས་འདོད་ཀྱི་བྱམས་པ་ལ་སོགས་པའི་སྒོ་ནས་
མས་བུ་ཚ་ལ་བརྩེ་བ་ལྟར་བྱེད་པ་དང་། ནད་པའི་རྣག་ཁྲག་དང་བཤང་གཅི་
སོགས་མི་གཙང་བ་རྣམས་ལ་འཛེམ་པར་བྱས་ན་སྨན་དང་དཔྱད་གང་ཡང་་
གནད་དུ་མི་འགྲོ་བས་བཙོག་པ་དང་འཛེམ་བག་མེད་པར་ཁྱི་ཕག་ལྟ་བུར་བྱེད་
པ་སྟེ་བློ་བཞག་པའི་དམ་ཚིག་དྲུག་བསྲུང་བར་བྱའོ། །གཉིས་པ་བཟུང་བར་བྱ་
བའི་དམ་ཚིག་གཉིས་ནི། སྨན་གྱི་རིག་པ་འཛིན་པའི་དྲང་སྲོང་སོགས་དང་
- 296



གཙག་བུ་དང་ཐུར་མ་ལ་སོགས་པའི་ཆ་བྱད་རྣམས་ལ་རིམ་པ་བཞིན་དུ་སྨན་གྱི་
བཀའ་སྲུང་དང༌། བཀའ་སྲུང་གི་ཕྱག་ཆ་སྟེ་ཕྱག་མཚན་ལྟ་བུར་བཟུང་ཞིང་
བསྲུང་བར་བྱ་དགོས་སོ། །གསུམ་པ་ཤེས་པར་བྱ་བ་གསུམ་བཤད་པ་ལ་གཉིས།
མདོར་བསྟན་པ་དང༌། རྒྱས་པར་བཤད་པའོ། །དང་བོ་ནི། སྨན་རྣམས་
ཐམས་ཅད་ནོར་བུ་དང་བདུད་རྩི་དང་མཆོད་རྫས་སུ་ཤེས་པར་བྱ་བ་དང་རྣམ་
པ་གསུམ་ཡོད་པ་ཡིན་ཏེ། དེ་ཡང་སྨན་ལ་བརྟེན་ན་ནད་ལས་ཐར་པའི་བདེ་
བ་སོགས་དགོས་འདོད་ཐམས་ཅད་འབྱུང་བས་ཡིད་བཞིན་གྱི་ནོར་བུར་ཤེས་
པར་བྱ་བ་དང་། སྨན་དེ་དག་གིས་ནད་རྣམས་སེལ་བར་བྱེད་པས་ན་འཆི་བ་
མེད་པའི་བདུད་རྩིར་ཤེས་པར་བྱ་བ་དང༌། སྨན་ལེགས་པར་སྦྱར་བ་དེ་དག་
གི་ཕུད་ཀྱིས་སྨན་གྱི་རིག་པ་འཛིན་པ་རྣམས་ལ་མཆོད་པས་མཆོད་རྫས་སུ་ཤེས་
བར་བྱ་བ་དང་གསུམ་ཡོད་དོ། ། གཉིས་པ་རྒྱས་པར་བཤད་པ་ལ་གསུམ་ལས།
དང་བོ་ནི། ཤེས་པར་བྱ་བའི་དམ་ཚིག་གསུམ་གྱི་དང་བོ་སྨན་རྣམས་ནོར་བུར་
ཤེས་པར་བྱ་བ་ནི་རང་དང་གཞན་གྱི་དོན་མཐའ་དག་བདེ་བླག་ཏུ་བསྒྲུབ་པར་
བྱེད་པའི་སྨན་རྣམ་པ་སྣ་ཚོགས་པ་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བ་
དེ་རྣམས་ཆ་ཚང་བར་ལེགས་པར་བཙལ་ལ་འབྲལ་བ་མེད་པར་རྟག་ཏུ་བཅིང་
བར་བྱ་དགོས་སོ། །གཉིས་པ་སྨན་རྣམས་བདུད་རྩིར་ཤེས་པར་བྱ་བ་ལ་བཞི།
ལྷར་སྐྱེད་པ་དང་། བསྟོད་པ་བྱ་བ་དང་། ཤིས་པ་བརྗོད་པ་དང༌། སྔགས་
བཟླ་བའོ། །དང་བོ་ནི། ཤེས་བྱའི་དམ་ཚིག་གཉིས་པ་ནི་ཞི་སྦྱང་གི་སྨན་་
རྣམས་ནོར་འཕྱུགས་མེད་པར་ཡང་དག་པའི་ལག་ལེན་དང་ལྡན་པས་ལེགས་
པར་སྦྱར་ལ་བདུད་རྩིར་བྱིན་གྱིས་བརླབས་པ་ནི། རང་ཉིད་སྐད་ཅིག་གིས་
བཅོམ་ལྡན་འདས་སྨན་གྱི་བླ་བཻཌཱུརྱ་འོད་ཀྱི་རྒྱལ་བོ་སྐུ་མདོག་སྔོན་པོ་ཞལ་གཅིག་
- 297 -



ཕྱག་གཉིས་པ། ཕྱག་གཡས་པས་མཆོག་སྦྱིན་གྱི་ཕྱག་རྒྱས་ཨ་རུ་ར་རྣམ་པར་
རྒྱལ་བ་འཛིན་ཞིང་གཡོན་པས་མཉམ་བཞག་གི་སྟེང་ན་བདུད་རྩིས་གང་བའི་
ལྷུང་བཟེད་བསྣམས་པ། - ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དབུ་ལ་
གཙུག་ཏོར་དང་ཞབས་ལ་འཁོར་ལོ་སོགས་མཚན་བཟང་བོ་སུམ་བཅུ་རྩ་གཉིས་
དང་། དཔེ་བྱད་བཟང་བོ་བརྒྱད་ཅུས་སྤྲས་པ། ཆོས་གོས་རྣམ་གསུམ་སྐུ་ལ་
གསོལ་བ་ལ། སངས་རྒྱས་དང་བྱང་ཆུབ་སེམས་དཔའ་འཁོར་སྡེ་བཞི་བཀའ་
སྲུང་དང་བཅས་པས་བསྐོར་ནས་བཞུགས་པར་བསམ། སྨན་རྣམས་བདུད་རྩི་
དང་སྨན་གྱི་སྣོད་ནི་བདུད་རྩིའི་གང་བའི་ལྷུང་བཟེད་དུ་བསམ་ཞིང་། སྨན་བླ་
དྲང་སྲོང་འཁོར་དང་བཅས་པ་རྣམས་ཀྱིས་མགྲིན་གཅིག་ཏུ་བཀྲ་ཤིས་པའི་ཚིག་
བརྗོད་པར་བསམ་པར་བྱའོ། །གཉིས་པ་བསྟོད་པ་བྱ་བ་ལ་གཉིས། །གཙོ་བོ་ལ་
བསྟོད་པ་དང་། འཁོར་ལ་བསྟོད་པའོ། །དང་བོ་ནི། གོང་དུ་བཤད་པའི་
དམིགས་པ་དེ་དག་ཡིད་ལ་དྲན་པར་བྱས་ནས་ངག་ཏུ་སེམས་ཅན་རྣམས་ཀྱི་ལུས་
སྲོག་འཚོ་བར་མཛད་པའི་སྨན་པའི་རྒྱལ་བོ་བཅོམ་ལྡན་འདས་ཏེ། དེས་རྒྱུ་
འདོད་ཆགས་ཞེ་སྡང་གཏི་མུག་སྟེ་དུག་གསུམ་དང་འབྲས་བུ་རླུང་མཁྲིས་བད་
ཀན་དང་བཅས་པའི་ནད་ཐམས་ཅད་སེལ་བར་མཛད་པའི་སངས་རྒྱས་སྨན་གྱི་
བླ་མ་དེ་ཉིད་སྐུ་མདོག་མཐིང་ག་ནོར་བུ་བཻ་ཌཱུརྱ་སྔོན་པོའི་འོད་ཟེར་ལྟ་བུ་ཕྱོགས་
བཅུར་འཕྲོ་བ། སྐུ་བཞིའི་ནང་ནས་སྤྲུལ་བའི་སྐུའི་རྣམ་པ་ཅན་ཞལ་གཅིག་
ཕྱག་གཉིས་པ་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། ཕྱག་ཞབས་་་
འཁོར་ལོས་མཚན་པ་ལ་སོགས་པའི་མཚན་བཟང་བོ་སུམ་ཅུ་རྩ་གཉིས་དང་།
སེན་མོ་ཟངས་ཀྱི་མདོག་ལྟ་བུ་སོགས་དཔེ་བྱད་བཟང་བོ་བརྒྱད་ཅུ་དང་ལྡན་པ།
འགྲོ་བ་སེམས་ཅན་རྣམས་དུག་གསུམ་གྱིས་བསྐྱེད་པའི་རླུང་མཁྲིས་བད་ཀན་གྱི་
- 298 --



ནད་ཀྱིས་གདུངས་ཤིང་མནར་བ་རྣམས་ལ། དེ་ལས་སྐྱོབ་པའི་བརྡར་ནད་ཀྱི་
གཉེན་པོར་ཕྱག་གཡས་ན་ཨ་རུ་ར་རྣམ་པར་རྒྱལ་བ་བསྣམས་པ། ཕྱག་གཡོན་
ན་འཆི་མེད་ཚེའི་བདུད་རྩིས་གང་བའི་ལྷུང་བཟེད་དམ་པར་བུམ་པ་བསྣམས་པ།
བཅོམ་ལྡན་འདས་སྨན་གྱི་བླ་མ་བཻཌཱུརྱའི་འོད་ལྟར་གསལ་ཞིང་དྭངས་ལ་དཔག་ .
ཏུ་མེད་པའི་འོད་ཟེར་ཀུན་ནས་འཕྲོ་བ་དེ་ལ་སྒོ་གསུམ་གུས་པས་ཕྱག་འཚལ་
ལོ། །གཉིས་པ་འཁོར་ལ་བསྟོད་པ་ནི། སློབ་དཔོན་དབྱིག་གཉེན་གྱིས་མཛད་
པའི་མཛོད་རང་འགྲེལ་ལས།
རོལ་མོ་འཁྲིག་ཐབས་འཚོ་རྩིས་གྲངས་དང་སྒྲ། ། །
གསོ་དཔྱད་ཆོས་ལུགས་བཟོ་འཕོངས་གཏན་ཚིགས་དང་། །
རྣལ་འབྱོར་ཐོས་པ་དྲན་པ་སྐར་མའི་དཔྱད། །
རྩིས་མིག་འཁྲུལ་འཁོར་སྔ་རབས་སྔོན་བྱུང་རིགས། །
འདི་དག་རིག་པའི་གནས་མཆོག་བཅོ་བརྒྱད་དོ། །
ཞེས་གསུངས་པ་ལྟར། རོལ་མོ་སོགས་རིག་པའི་གནས་མཆོག་ཏུ་གྱུར་
པ་བཅོ་བརྒྱད་མཐའ་དག་ཐུགས་སུ་ཆུད་ཅིང་། ཚེ་ལ་རང་དབང་དུ་གྱུར་པའི་
བཅུད་ལེན་གྱི་རིལ་བུ་སོགས་དངོས་གྲུབ་བརྒྱད་བརྙེས་པ་དང༌། ལྷའི་མིག་གི་
མངོན་ཤེས་དང༌། ལྷའི་རྣ་བའི་མངོན་ཤེས་དང༌། གཞན་སེམས་ཤེས་པའི་
མངོན་ཤེས་དང༌། སྔོན་གནས་རྗེས་དྲན་གྱི་མངོན་ཤེས་དང༌། རྫུ་འཕྲུལ་གྱི་
མངོན་ཤེས་ཏེ་ཐུན་མོང་གི་མངོན་ཤེས་ལྔ་དང་། ཆོས་ལ་དམིགས་པའི་སྙིང་རྗེ།
དམིགས་པ་མེད་པའི་སྙིང་རྗེ། སྙིང་རྗེ་ཆེན་པོ་སྟེ་སྙིང་རྗེ་གསུམ་རྗེས་མཐུན་པ་
དང་བཅས་པས་འགྲོ་བ་མཆོག་མིའི་ལུས་ཀྱི་འདུ་བ་མ་སྙོམས་པ་རྣམས་སྙོམས་
པར་མཛད་པའི་དྲང་སྲོང་ཁྱད་པར་ཅན་སྨན་གྱི་རིག་པ་འཛིན་པ་རྣམས་ལ་ཕྱག་
299 -



འཚལ་ལོ། །གསུམ་པ་ཤིས་པ་བརྗོད་པ་ནི། ལག་ལེན་རྣམ་པ་དག་པའི་སྒོ་
ནས་སྦྱར་བའི་སྨན་འདི་དག་ལྷ་རྣམས་ཀྱི་རྒྱ་མཚོ་བསྲུབས་པ་ལས་བྱུང་བའི་འཆི་
མེད་ཀྱི་བདུད་རྩི་ལྟ་བུ་དང་། ཀླུའི་རྒྱལ་བོ་རྣམས་ཀྱི་གཙུག་རྒྱན་ཡིད་བཞིན་གྱི་
ནོར་བུ་ལྟ་བུ་དང་། ཚེ་ལ་དབང་བའི་དྲང་སྲོང་རྣམས་ཀྱི་བཅུད་ལེན་གྲུབ་
པའི་རིལ་བུ་ལྟ་བུར་གྱུར་ནས་ནད་པ་ཁྱོད་ཀྱི་ལུས་ལ་སྨན་འདི་ཉིད་ཉེ་བར་
གནས་པར་གྱུར་ཅིག དེ་ལྟར་རླུང་མཁྲིས་བད་ཀན་ལས་གྱུར་པའི་བཞི་བརྒྱ་
རྩ་ བཞིའི་ ནད་ རྣམས་ ཀྱིས་ ཚེ་ ལ་ བར་ དུ་ གཅོད་ པ་ ཐམས་ ཅད་ ཞི་ བ་ དང་།
ལུས་ངག་ཡིད་གསུམ་ལ་གནོད་པའི་བགེགས་རིགས་སྟོང་ཕྲག་བརྒྱད་ཅུ་དང་ཡེ་
འདྲོག་སུམ་བརྒྱ་དྲུག་ཅུ་ལ་སོགས་པ་ཇི་ལྟར་བསམ་པའི་དོན་འགྲུབ་པ་ལ་བར་
དུ་གཅོད་པ་ཐམས་ཅད་ཞི་བར་མཛོད་ཅིག ཅེས་པའོ། ། བཞི་བ་གཟུངས་
སྔགས་བཟླ་བ་ནི། ཨོཾ་ན་མོ་བྷ་ག་ཝ་ཏེ་བྷིཥ་ཛེ་གུ་རུ་བཻཌཱུརྨ་པྲ་བྷ་རཱ་ཛཱ་ཡ་ཏ་ཐཱ་
ག་ཏཱ་ཡ་ཨདྷ་ཏེ་སམྨཀྑཾ་བུདྡྷཱ་ཡ། ཏདྱ་ཐཱ། ཨོཾ་བྷི་ཥ་ཚེ་བྷིཥ་ཎྱེ། མ་ཧཱ་བྷོ་ཥ་
ཙེ། བྷི་ཥ་ཛྭ་རཱ་ཛ་ཡ། ས་མུངྒ་ཏེ་སྭཱ་ཧཱ། ཞེས་པ་སྟེ། ཨོཾ་ནི་བཀྲ་ཤིས་
པར་གྱུར་ཅིག ན་མོ་ནི་ཕྱག་འཚལ་བ། བྷ་ག་ཝ་ཏེ་ནི་བཅོམ་ལྡན་འདས། བྷི་
ཥ་ཛེ་ནི་སྨན་གྱི། གུ་རུ་ནི་བླ་མ། བཻཌཱུརྨ་པྲ་བྷ་རཱ་ཛཱ་ཡ་ནི་བཻཌཱུརྨ་འོད་ཀྱི་རྒྱལ་
བོ་ལ། ཏ་ཐཱ་ག་ཏཱ་ཡ་ནི་དེ་བཞིན་གཤེགས་པ་ལ། ཨ་དྷ་ཏེ་ནི་དགྲ་བཅོམ་པ།
སམྨཀཾ་བུདྡྷཱ་ཡ་ནི་ཡང་དག་པར་རྫོགས་པའི་སངས་རྒྱས་ལ། ཏདྱ་ཐཱ་ནི་འདི་ལྟ་
སྟེ། ཨོཾ་ནི་གོང་བཞིན། བྷི་ཥ་ཛེ་བྷི་ཥ་ཛེ་ནི་སྨན་པ་སྨན་པ། མ་ཧ་བྷི་ཥ་ཛེ་
ནི་སྨན་པ་ཆེན་པོ། བྷི་ཥ་ཛྭ་རཱ་ཛཱ་ཡ་ནི་སྨན་པའི་རྒྱལ་བོ། ས་མུངྒ་ཏེ་ཡང་
དག་ པར་ འཕགས་ མ། སྭཱ་ ཧཱ་ ནི་ ལེགས་ པའི་ གཞི་ ཚུགས་ ཞེས་ པ་ སྟེ།
བསྡོམས་ན། བཀྲ་ཤིས་པར་གྱུར་ཅིག་བཅོམ་ལྡན་འདས་དེ་བཞིན་གཤེགས་
- 300 ， *



པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻཌཱུརྨ་འོད་ཀྱི་
རྒྱལ་བོ་ལ་ཕྱག་འཚལ་ལོ། །འདི་ལྟ་སྟེ། སྨན་པ་སྨན་པ། སྨན་པ་ཆེན་པོ།
སྨན་པའི་རྒྱལ་བོ། ཡང་དག་པར་འཕགས་མ། ལེགས་པའི་གཞི་ཚུགས་ཞེས་
པའོ། ། གསུམ་པ་སྨན་རྣམས་མཆོད་རྫས་སུ་ཤེས་པར་བྱ་བ་ནི། བསྟོད་པ་
དང་ཤིས་བརྗོད་ཀྱི་མཇུག་ཏུ་གཟུངས་འདི་ཉིད་ལན་བདུན་ལ་སོགས་པ་བཟླས་
པས་སྨན་རྣམས་བདུད་རྩིའི་རང་བཞིན་དུ་གྱུར་པར་བསམ། སྨན་གྱི་ཕུད་
རྣམས་མཁའ་ལ་གཏོར་ཏེ་སྨན་གྱི་རིག་པ་འཛིན་པའི་དྲང་སྲོང་རྣམས་ལ་མཆོད།
དེའི་རྗེས་སུ་སྨན་རང་གི་ལྕེ་ཐོག་ཏུ་བཞག་སྟེ་དངོས་གྲུབ་བླངས་པས་རང་གི་
ནད་གདོན་བར་ཆད་ཐམས་ཅད་བསལ། དེ་ནས་སྨན་དེ་ནད་པས་བསྟེན་
པས་ཚེ་ལ་བར་དུ་གཅོད་པའི་འཆི་བ་སོས་པར་བསམ། དེ་ལྟར་བྱས་པས་དམ་
ཚིག་དང་ལྡན་ཞིང་ཡེ་ཤེས་པའི་བྱིན་བརླབས་འབེབས་པ་དང་། དུས་རྟག་ཏུ་
བཀྲ་ཤིས་པ་དང་བསོད་ནམས་རྒྱུན་མི་ཆད་པར་འབྱུང་བ་ཡིན་ནོ། ། །
བཞི་བ་རྣམ་པ་བཟོ་བ་ནི། རྣམ་པ་བཟོ་བ་ཞེས་པ་ལ་ལུས་བཟོ་བ་དང་
ངག་བཟོ་བ་དང་ཡིད་བཟོ་བ་གསུམ་ཡོད་པ་ལས། དང་བོ་ལུས་ཀྱི་ཆ་ཤས་
ལག་པས་བཟོ་བས་སྨན་དང་དཔྱད་ཀྱི་སྐབས་སུ་འཇམ་རྩི། ནི་རུ་ཧ། མེ་
བཙའ། ཐུར་མ། ཆིངས་དང་གཅེའུ་དང་གཙག་བུ་སོགས་བཟོ་བ་ལ་མཁས་
པ་དང༌། ངག་གི་བཟོ་ཚིག་སྙན་ཞིང་ཟློས་པ་ལ་མཁས་པས་ནད་པ་རྣམས་སྤྲོ་
བ་སྐྱེད་ནུས་པ་དང༌། ཡིད་ཀྱི་བཟོ་བ་རིག་པ་ཤིན་ཏུ་བཀྲ་བས་སྨན་སོགས་
ཡིད་ལ་མ་རྨོངས་པར་གསལ་བར་ཤེས་པ་ནི་བཟོ་རྣམས་ཤེས་པ་ཀུན་གྱི་དཔོན་
ཏེ་མཆོག་ཏུ་གྱུར་པ་ཡིན་ནོ། །
ལྔ་བ་བྱ་བ་ལ་བརྩོན་པ་ལ་གཉིས། རང་གི་བྱ་བ་ལ་བརྩོན་པ་དང་།
- 301 -



གཞན་གྱི་བྱ་བ་ལ་བརྩོན་པའོ། ། དང་བོ་ལ་གཉིས། ། མདོར་བསྟན་པ་དང་།
རྒྱས་པར་བཤད་པའོ། །དང་བོ་ནི། རྒྱུ་དྲུག་གི་ལྔ་བ་བྱ་བ་ལ་བརྩོན་པ་ལ་
བདག་གི་བྱ་བ་ལ་བརྩོན་པ་དང༌། གཞན་གྱི་བྱ་བ་ལ་བརྩོན་པ་གཉིས་ཡོད་དེ།
དང་བོ་བདག་ཉིད་ཀྱི་བྱ་བ་ལ་བརྩོན་པ་ལ། རྒྱུ་ལ་བསླབ་པ་དང་། རྐྱེན་
བསྟེན་པ་དང༌། གྲོགས་ལ་བརྩོན་པར་བྱ་བ་དང༌། གོམས་པ་མཐའ་རུ་
དབྱུང་ བ་ དང༌ བཞི་ ཡོད་ དོ། ། གཉིས་ པ་ རྒྱས་ པར་ བཤད་ པ་ ལ་ བཞི་ ལས།
དང་བོ་ནི། ཤེས་པར་བྱ་བའི་ཡོན་ཏན་ཐམས་ཅད་ཀྱི་རྒྱུ་ནི། ཡི་གེ་འབྲི་བ་
དང་ཀློག་ཚུལ་རྣམ་པར་དག་པ་ཤེས་པ་དེ་ཉིད་ཡིན་པའི་སྟོབས་ཀྱིས་ཐོག་མ་
ནས་དེ་དག་མཐའ་རུ་ཕྱིན་པར་བསླབ་དགོས་ཏེ། གཞུང་ལུགས་ལ་མཁས་པ་
མཐའ་ཆོད་པ་དང་མི་ཆོད་པ་ཡི་གེ་འབྲི་ཀློག་ལ་གཙོ་བོར་རག་ལས་པར་སྣང་
བའི་ཕྱིར་རོ། །
གཉིས་པ་རྐྱེན་བསྟེན་པ་ནི། སྨན་དཔྱད་ལ་མཁས་པར་བྱེད་པ་དེའི་
རྐྱེན་སློབ་དཔོན་ལ་བསྟེན་དགོས་ཏེ། དེ་ལ་ཡང་སློབ་དཔོན་གྱི་མཚན་ཉིད་
དང་། དེ་ལ་བསྟེན་པའི་ཐབས་དང་། བསྟེན་པའི་དགོས་པ་དང་གསུམ་
ཡོད་པ་ལས། དང་བོ་སློབ་དཔོན་གྱི་མཚན་ཉིད་ནི། རིག་གནས་སྤྱི་དང་།
ཁྱད་པར་རྒྱ་ཆེ་བའི་གསོ་བ་རིག་པའི་གཞུང་ལུགས་ཀྱི་ཚིག་དོན་ཀུན་ལ་མཁས་
པ་དང༌། སྣ་གཅིག་མ་ཡིན་པའི་མན་ངག་གི་རིགས་མང་བོ་དང་ལྡན་ཞིང་
སེར་སྣ་མེད་པ། ངང་རྒྱུད་རིང་ཞིང་གསོག་དང་ཟོབ་སྟེ་གཡོ་རྒྱུ་དང་ཟོལ་ཟོག་
ཆུང་བ། ནད་པ་དང་སློབ་མ་ལ་བརྩེ་ཞིང་བཀུར་བར་འོས་པའི་ཡོན་ཏན་དང་
ལྡན་པ་དག་བསྟེན་པར་བྱའོ། །མཚན་ཉིད་དེ་དག་དང་ལྡན་པའི་སློབ་དཔོན་
བསྟེན་པའི་ཐབས་ནི། དེས་བསླབས་པའི་རིག་པའི་གཞུང་ལུགས་ལ་སོགས་
- 302 -



པ་ཡིན་ནམ་མིན་སྙམ་པའི་དོགས་པ་ཡེ་ནས་མེད་པར་གང་བསླབས་པ་དེ་ཉིད་
ལ་བློ་རྩེ་གཅིག་ཏུ་གཏད་པར་བྱ་ལ། ངོ་ལྐོག་ཁྱད་མེད་པར་སློབ་དཔོན་གྱིས་
གསུངས་པའི་བྱ་བ་གང་ཡིན་པ་དེའི་གསུང་བཞིན་དུ་བསྒྲུབས་པར་བྱ་བ་དང་།
རང་གི་སྤྱོད་པ་ཐམས་ཅད་ཀྱང་སློབ་དཔོན་གྱི་དགོངས་པའི་ཡུལ་དང་བསྟུན་
པར་བྱ་བ་དང་། བློ་སྐྱེད་གང་བྱུང་རྣམས་དེའི་དྲིན་དུ་ཤེས་ཤིང་ཚོར་བར་
བྱས་ནས་དུས་རྒྱུན་དུ་བསྲིང་བར་བྱ་དགོས། དེ་ལྟར་བསྟེན་པའི་དགོས་པ་ནི།
གསོ་བ་རིག་པའི་གཞུང་ལུགས་ཀྱི་དོན་རྣམས་མྱུར་དུ་ལོབས་ཤིང་བྱང་ཆུབ་པ་
དང་དེ་དག་མཁས་པར་འགྱུར་བ་ཡིན་ནོ། །བགསུམ་པ་གྲོགས་ལ་བརྩོན་པར་བྱ་
བ་ནི། མཆེད་གྲོགས་རྣམས་ལ་ཡང་བསྟེན་པར་བྱ་དགོས་ཏེ། འགའ་ཞིག་
ལ་གཞུང་འདིའི་སྐབས་སུ་ཅི་ཞེས་ཞུ་བ་དང་། ལ་ལར་འདི་དང་འདི་ཅི་ཞེས་
འདྲི་བ་དང་། དཔེ་ཆ་དང་སློབ་དཔོན་སོགས་ཀྱི་ངག་ལས་བཟུང་བ་དང་དེ་
རྣམས་ཀྱི་དོན་བསམ་པ་རྣམས་ལ་ལེ་ལོ་བྱ་བ་མིན་པ་སྟེ་བྱ་མི་རིགས་སོ། ། དེ་
ཅིའི་ཕྱིར་ཞེ་ན། ལེ་ལོ་དེ་ཉིད་བསམ་པ་ལ་བར་དུ་གཅོད་པའི་དགྲ་བོ་དངོས་
ཡིན་པའི་ཕྱིར་ན་དུས་དང་རྣམ་པ་ ཀུན་ ཏུ་ལེ་ལོ་དང་རྣམ་གཡེང་སོགས་ཀྱི་་
དབང་དུ་མ་སོང་བར་བརྩོན་འགྲུས་ བརྩམས་པར་བྱའོ། ། བཞི་བ་གོམས་པ་
མཐར་དབྱུང་བ་ནི། དེ་ལྟར་ཡི་གེ་འབྲི་ཀློག་དང་སློབ་དཔོན་བསྟེན་པ་དང་
གྲོགས་ལ་བརྩོན་པ་ལྷུར་བླངས་པས་མཁས་པར་གྱུར་པ་ན་གོམས་པ་དང་མཐར་
དབྱུང་བ་ལ་ལེགས་པར་བཤད་པའི་ཆ་ཤས་མཆོག་དམན་སུ་ལ་ཡོད་པ་མཐོང་
ཐོས་ཀྱི་སྒོ་ནས་བླང་བ་སྟེ། དེ་ལྟར་ཚིག་དོན་ཐམས་ཅད་ཡིད་ལ་ཞེན་ཞིང་
འདྲིས་པ་དང་ཐེ་ཚོམ་སྤོང་བར་བྱེད་པ་དེ་གདེངས་དང་ལྡན་པར་འགྱུར་རོ། །
གཉིས་པ་གཞན་གྱི་བྱ་བ་ལ་བརྩོན་པ་ནི། རང་གི་བྱ་བ་ལ་བརྩོན་པར་བྱས་
- 303 -



ནས་མཁས་པར་གྱུར་པ་ན་གཞན་གྱི་བྱ་བ་ལ་བརྩོན་པར་བྱ་དགོས་ཏེ། དེ་
ཡང་འདིར་གཞན་ཞེས་པ་ནི་ནད་པ་སྟེ། དེ་ཡི་དོན་ལ་ཤི་གསོན་ཐག་མ་ཆོད་
ཀྱི་བར་དུ་ཕྱི་བཤོལ་དང་བྱ་བ་གཞན་གྱིས་བར་མ་ཆོད་པར་རྩེ་གཅིག་ཏུ་བསྒྲིམ་
དགོས་ཏེ། དཔེར་ན་གྱང་མཐོན་པོ་ཕྲ་ལ་རིང་བའི་ཐོག་ཏུ་མར་ཁུས་གང་བའི་
ཕོར་བ་ཁུར་ནས་འགྲོ་བ་ལ་མར་ཁུ་བོ་ན་གསོད་པར་གདོན་མི་ཟའོ། ། ཞེས་
བསྡིགས་ན་ཤིན་ཏུ་བསྒྲིམས་ཏེ་འགྲོ་བ་བཞིན་དུ་ནད་ཀྱི་ཚོད་ལས་དཔགས་ཏེ།
སྨན་དཔྱད་དུས་སྐབས་དེ་ལས་མ་འགྱངས་པར་བརྩོན་པས་སྒྲིམས་ཤིག་ཅེས་
པའོ། །།
དྲུག་པ་མི་ཡི་ཆོས་ལུགས་ལ་མཁས་པར་བྱ་བ་ནི། རྒྱུ་དྲུག་གི་མཐའ་མ་
མིའི་ཆོས་ལུགས་ལ་མཁས་པར་བྱ་བའི་ཚུལ་ནི་འདི་ལྟ་སྟེ། འཇིག་རྟེན་མི་ཆོས་
ཀྱི་རྗེས་སུ་འབྲང་བ་དང༌། དམ་པ་ལྷ་ཆོས་ཀྱི་རྗེས་སུ་འབྲང་བ་དང༌། དེ་
གཉིས་ཐུན་མོང་དུ་སྤྱད་པ་དང་གསུམ་མོ། །དང་བོ་འཇིག་རྟེན་མི་ཆོས་ཀྱི་སྤྱོད་
པ་ལ། དང་བོར་མཁས་པར་བསླབ་པ་དང་། ཕན་གདགས་བྱའི་ཡུལ་དུ་
གྱུར་པ་འགའ་ཞིག་ལ་ལུས་ངག་གཉེན་པོའི་སྒོ་ནས་བཙའ་བ་སྟེ་མགུ་བ་བསྐྱེད་
པ་དང༌། ལ་ལ་ནི་རྒྱུད་གྱོང་བོའི་ཚུལ་གྱིས་འདུལ་བ་སྟེ། གང་ལ་གང་འཚམ་
པ་གསུམ་དང་ལྡན་ན་འདོད་པ་འགྲུབ་པ་དང་། དམ་པའི་ཆོས་ལུགས་ལའང་
སྣ་དུལ་བ་སྟེ་ཤེས་རྒྱུད་དུལ་བ་དང་། འགྲོག་པ་བདེ་བ་དང་འདོད་པ་ལ་ཆོག་
ཤེས་པར་གྱུར་ན་རང་དང་གཞན་ལ་ཕན་པ་ཆེན་པོ་ཐོགས་པར་འགྱུར་བ་དང་།
དེ་གཉིས་ཐུན་མོང་དུ་སྤྱད་པ་ནི། ནད་ཀྱིས་ཉམ་ཐག་པ་དང༌། དབུལ་ཞིང་
ཕོངས་བ་རྣམས་ལ་ལྷག་པར་སྙིང་བརྩེ་བས་རྗེས་སུ་བཟུང་བའི་ཚེ་ན་གཞན་
རྣམས་ཀྱིས་འདི་ནི་སྨན་པ་བྱང་སེམས་ཅན་ནོ་ཞེས་སྙན་པ་གྲགས་པས་བླ་དཔོན་
- 304 -



མཐོན་པོ་རྣམས་ཀྱིས་ཀྱང་རང་གི་འདོད་དོན་མཐའ་དག་སྒྲུབ་པར་འགྱུར་བས་
དེ་ལྟར་བློ་དང་ལྡན་པ་ལ་སོགས་པ་སྨན་པ་མཁས་པའི་རྒྱུའི་ཚོགས་པ་དྲུག་དང་
ལྡན་ན་ཚེ་འདིར་སྙན་གྲགས་དང་འདོད་པའི་ཡོན་ཏན་སོགས་གནས་སྐབས་
དང་མཐར་ཐུག་གི་འབྲས་བུ་འོག་ནས་འབྱུང་བ་ལྟར་འགྲུབ་པར་ཐེ་ཚོམ་དང་
སོམ་ཉི་བྱ་མི་དགོས་སོ། །དེ་ལྟར་ཡོངས་གཏད་ཀྱི་ལེའུ་ལས། །སྨན་པའི་རྒྱུ་དྲུག་
ཚོགས་པའི་སྐལ་ལྡན་ལ། ། དྲང་སྲོང་ཆེན་པོའི་རྒྱུད་འདི་གཏད་པར་བགྱི། །
ཞེས་གསུངས་སོ། །
རྩ་བའི་ས་བཅད་གཉིས་པ་སྨན་པའི་ངོ་བོ་ནི། ཉེས་པ་གསུམ་དང་
གནོད་བྱ་བཅུ་དང་གཉེན་པོ་སྨན་དཔྱད་ཀྱི་མཚན་ཉིད་རྣམས་དབང་བོ་རབ་
འབྲིང་ཅི་རིགས་པའི་ཚུལ་གྱིས་ཤེས་ཤིང་ཁོང་དུ་ཆུད་པ་དེ་ནི་སྨན་པའི་ངོ་བོ་
ཡིན་པར་འདོད་དོ། །
གསུམ་པ་སྨན་པ་ཞེས་པའི་ངེས་ཚིག་ནི། ཉེས་གསུམ་གྱིས་བསྡུས་པའི་
ནད་རྣམས་གསོ་ཞིང་ལུས་ལ་ཕན་འདོགས་པའི་ཕྱིར་སྨན་དང༌། ནད་ཀྱི་སྟེང་
དུ་འདྲལ་གཅོད་སོགས་དཔྱད་བྱེད་པའི་ཚེ་དཔའ་བས་ན་སྨན་པ་དང༌། ཡང་
ན་སྨན་ཞེས་པ་ནི་ཕན་པ་ཡིན་ལ་འདི་ནི་ཕན་འདོགས་པའི་བྱ་བ་བྱེད་པ་པོ་ཡིན་
པས་ན་སྨན་ཞེས་པ་ལ་བདག་སྒྲ་པ་སྦྱར་བས་སྨན་པ་ཞེས་ཟེར་བ་ཡིན་ནོ། །ཡང་
ན་འགྲོ་བ་རྣམས་ལ་བརྩེ་བའི་སྒོ་ནས་ཕས་རང་གི་བུ་སྡུག་བསྔལ་ལས་སྐྱོབ་པ་
ལྟར་བྱེད་པས་ན་སྨན་པ་ཞེས་ཟེར་བ་དང༌། ཡང་ན་རྒྱལ་བོ་རྣམས་ནི་འཇིག་
རྟེན་ན་ལྷ་ཞེས་གྲགས་ཤིང་། དེ་རྣམས་ཀྱིས་ཀྱང་གུས་བཀུར་དང་རྗེ་རུ་འཁུར་
བར་བྱེད་པས་ན་ལྷ་རྗེ་ཞེས་ཀྱང་ཟེར། འདི་རྣམས་སྨན་པའི་མིང་གི་རྣམ་
གྲངས་སོ། །
ག 305 -



བཞི་བ་སྨན་པའི་དབྱེ་བ་བཤད་པ་ལ་གཉིས་ཏེ། མདོར་བསྟན་པ་དང༌།
རྒྱས་པར་བཤད་པའོ། །
དང་བོ་ནི། སྨན་པའི་དབྱེ་བ་ལ་སྨན་པ་བླ་ན་མེད་པ་དང་། སྨན་པ་
ཁྱད་པར་ཅན་དང་། སྨན་པ་ཕལ་བ་དང་གསུམ་དུ་ཡོད་དེ། སྨན་པ་བླ་ན་
མེད་པ་ནི་ཉོན་མོངས་དུག་གསུམ་དང་འབྲས་བུ་རླུང་མཁྲིས་བད་ཀན་གྱི་ནད་
མཐའ་དག་སེལ་ཞིང་སྤངས་བའི་སྨན་པ་ནི་སངས་རྒྱས་བཅོམ་ལྡན་འདས་ཁོ་ན་
སྟེ། དེའི་གོང་ན་སྨན་པ་གཞན་གང་ཡང་མེད་པའི་ཕྱིར་རོ། ། སྨན་པ་ཁྱད་
པར་ཅན་ནི་གཞན་རྒྱུད་རིག་པའི་མངོན་ཤེས་དང་བྱམས་དང་སྙིང་རྗེ་ཚད་མེད་
པ་དང་ལྡན་པས་སྡུག་བསྔལ་གྱིས་ཉམ་ཐག་པ་རྣམས་བདེ་བ་ལ་སྦྱོར་ཞིང་རང་
རྒྱུད་དྲང་བའི་དྲང་སྲོང་ཆེན་པོ་རྣམས་སོ། ། སྨན་པ་ཕལ་བ་ལ་གཉིས་ལས།
དང་བོ་ལ་སྤྲུལ་བའི་ཆོས་རྒྱལ་རྣམས་ཀྱིས་བླའི་སྨན་པར་གནང་བ་རང་གི་རིགས་
ནས་རིགས་སུ་བརྒྱུད་པའི་སྨན་པ་དང༌། དེ་དག་གི་རྗེས་སུ་ཞུགས་ནས་གསོ་
རིག་གི་གཞུང་ལུགས་ལ་ལེགས་པར་སྦྱངས་བའི་སྨན་པ་དང་། སྦྱངས་བ་ཆེར་
མི་ལྡན་ཀྱང་སློབ་དཔོན་གྱི་ཕྱག་ལེན་མཐོང་བ་བརྒྱུད་པའི་ལས་ལ་གོམས་པའི་
སྨན་པ་དང་རྣམ་པ་གསུམ་ནི་འགྲོ་བ་རྣམས་ཀྱི་སྲོག་གི་གཉེན་ཡིན་པས་སྨན་པ་
མཆོག་ཡིན་པ་དང༌། འོན་ཏེ་གསོ་དཔྱད་ཅི་ཡང་མི་ཤེས་ཀྱང་ལྟོ་གོས་ཙམ་གྱི་
འདོད་པས་འཕྲལ་དུ་སྨན་པའི་ཆ་ལུགས་བཟུང་བ་རྣམས་ནི་ལུས་ཅན་རྣམས་ཀྱི་
སྲོག་གི་གཤེད་མ་ཡིན་པས་སྨན་པ་ཐ་མ་བ་ཞེས་ཡོངས་སུ་གྲགས་སོ། །གཉིས་པ་
སྨན་པའི་དབྱེ་བ་རྒྱས་པར་བཤད་པ་ལ་གཉིས་ཏེ། མཆོག་གི་སྨན་པ་བཤད་པ་
དང་། ཐ་མའི་སྨན་པ་བཤད་པའོ། །དང་བོ་ནི། རྗེ་རིགས་དང་རྒྱལ་རིགས་
དང་བྲམ་ཟེའི་རིགས་ལ་སོགས་པ་གདུང་རྒྱུད་བཙུན་པ་ཡིན་ལ། དོན་དང་
– 306 -



དོན་མ་ཡིན་པ་སོ་སོར་འབྱེད་པའི་བློ་གྲོས་དང་ལྡན་ཞིང༌། དམ་ཚིག་ལ་རྟག་
ཏུ་གནས་པ། གསོ་བ་རིག་པའི་གཞུང་གི་ཚིག་དོན་ལ་མཁས་ཞིང་། མན་
ངག་ཟབ་མོ་གནད་དུ་བརྡེག་པར་ནུས་པ། ལག་ལེན་མཐའ་དག་ལ་གོམས་པ་
ཐོབ་ཅིང་གཙོ་བོར་དམ་པའི་ཆོས་ཁོ་ན་དོན་དུ་གཉེར་བས་འཇིག་རྟེན་ཆོས་
བརྒྱད་ཀྱིས་ཀུན་ནས་བླངས་པའི་འདོད་པ་སྤངས་བ། སྒོ་གསུམ་དུལ་ཞིང༌
ལུས་ངག་ཡིད་གསུམ་གྱི་བཟོ་ལ་མཁས་པ། འགྲོ་བ་རྣམས་ལ་སྙིང་རྗེ་དང་
བྱམས་སེམས་ལྷག་པར་ཆེ་བ་དང༌། དུས་སྐད་ཅིག་ཀྱང་གཡེལ་བ་མེད་པར་
ནད་པ་ལ་སོགས་པ་གཞན་གྱི་དོན་ལ་རང་དོན་ལས་ཀྱང་གཅེས་པར་སེམས་པ།
གསོ་དཔྱད་ཀྱི་གཞུང་གི་ཚིག་དོན་ཀུན་ལ་རྨོངས་པ་མེད་པ་སྟེ། གོང་དུ་བཤད་
པ་དེ་དག་དང་ལྡན་པ་གང་ཡིན་པ་དེ་ནི་སྨན་པ་མཁས་ཆེ་བ་ཐམས་ཅད་ཀྱི་
མཆོག་དམ་པ་དང༌། འགྲོ་བ་ནད་པ་ཉམ་ཐག་པ་རྣམས་ཀྱི་མགོན་སྐྱབས་
གཅིག་པུ་ཡིན་པ་དང༌། སྨན་གྱི་རིག་པ་འཛིན་པའི་དྲང་སྲོང་རྣམས་ཀྱི་རྒྱུད་
པ་འཛིན་པའི་སྲས་ཡིན་པ་དང༌། ལུས་ཅན་རྣམས་ཀྱི་ལུས་སྲོག་འཚོ་བར་
མཛད་པའི་སྨན་པའི་རྒྱལ་བོའི་སྤྲུལ་བ་ཡིན་པར་རིག་པའི་ཡེ་ཤེས་ཀྱིས་བཤད་པ་
ཡིན་ནོ། ། གཉིས་པ་ཐ་མའི་སྨན་པ་བཤད་པ་ནི། གོང་དུ་བཤད་པའི་ཡོན་
ཏན་ དེ་ ལྟ་ བུ་ མི་ ལྡན་ པའི་ སྨན་ པ་ ཐ་ མའི་ སྐྱོན་ ནི་ འདི་ ལྟ་ བུ་ དག་ ཡོད་ །
རིགས་རྒྱུད་བཟང་བོ་མེད་པ་ཤན་པ་དང་གདོལ་བ་ལ་སོགས་པའི་རིགས་རྒྱུད་
ངན་པའི་སྨན་པ་དེ་ནི་ཝ་ཡིས་སེང་གེའི་རྒྱལ་ས་བཟུང་བ་ལྟར་མི་ཀུན་གྱིས་སྤྱི་
བོར་བཀུར་བར་མི་འགྱུར་རོ། །སྨན་དཔྱད་ཀྱི་གཞུང་གི་དོན་མི་ཤེས་པའི་སྨན་
པ་དེ་ནི་ནད་པ་ལ་བལྟ་བའི་ཚེ་དམུས་ལོང་དག་ལ་གསེར་ལ་སོགས་པའི་རྫས་
བསྟན་པ་བཞིན་དུ་ནད་རིགས་གང་ཡིན་མི་ཤེས་པས་དེ་ལ་བཅོས་ཐབས་གང་
- 307 -



བྱེད་ཀྱང་ ཤན་མི་ཕྱེད་དོ། ། སློབ་དཔོན་གྱི་ལག་ལེན་མཐོང་བ་དང་གོམས་་་་
འདྲིས་མེད་པའི་སྨན་པ་དེ་རྒྱུས་མེད་ལམ་དུ་ཞུགས་པ་བཞིན་དུ་ནད་རྟགས་འདི་
ཇི་ལྟ་བུ་དང་དཔྱད་འདི་ལ་ཇི་ལྟར་བྱ་བསམ་ཞིང་ཐེ་ཚོམ་དུ་འགྱུར་རོ། །བལྟ་
རེག་དྲི་གསུམ་གྱི་བརྟག་ཐབས་མི་ཤེས་པའི་སྨན་པ་དེ་ནི་གཉེན་བཤེས་མེད་པའི་
བྱེས་སུ་འཁྱམས་པ་ལ་ངོ༌ཤེས་ཅི་ཡང་མེད་པ་དང་འདྲ་བར་ནད་ངོ་ཤེས་པ་
གཅིག་ཀྱང་མི་འབྱུང་ངོ༌། ། རྩ་ཆུའི་བརྟག་ཐབས་མི་ཤེས་པའི་སྨན་པ་དེ་ནི་བྱ་
བས་བྱ་གཏོང་མི་ཤེས་པ་དང་འདྲ་སྟེ། འདི་ཚ་བའི་ནད་དང་འདི་གྲང་བའི་
ནད་དོ་ཞེས་བཤད་མི་ནུས་ཤིང་ནད་གང་ཡིན་གྱི་སྐད་ཆ་སོ་སོར་མི་སྟེར་རོ། །
ནད་གང་ཡིན་དང་འཚོ་དཀའ་སླ་སོགས་ཀྱི་ཁ་དམར་གདགས་མི་ཤེས་པའི་སྨན་
པ་དེ་ནི་ཡུལ་གྱི་གཙོ་བོས་ངག་གི་སྨྲ་བ་མི་ཤེས་པ་དང་འདྲ་སྟེ། མི་མང་བོའི་
མདུན་དུ་རང་ཉིད་སྐྱེངས་ཤིང་གྲགས་པ་ངན་པ་ཕོག་པར་འགྱུར་རོ། །ནད་ངོ་
ཤེས་ཀྱང་བཅོས་ཚུལ་མི་ཤེས་པའི་སྨན་པ་དེ་ནི་མུན་ཁུང་གི་འབེམ་ལ་མདའ་
བརྡེག་པ་དང་འདྲ་ སྟེ། གཉེན་པོ་སྨན་དཔྱད་ནད་ཐོག་ཏུ་འབབ་པར་མི་་
འགྱུར་རོ། །ཟས་དང་སྤྱོད་ལམ་གྱི་ཚུལ་མི་ཤེས་པའི་སྨན་པ་དེ་ནི་རང་གི་ཆབ་
སྲིད་དགྲ་ལ་ལོག་པ་དང་འདྲ་སྟེ་ནད་རྣམས་ཀྱི་སྟོབས་བསྐྱེད་པའི་གྲོགས་བྱས་
ནས་ལུས་ཟུངས་འཇོམས་པར་བྱེད་དོ། །ཐང་ལ་སོགས་པ་ཞི་བྱེད་ཀྱི་སྦྱོར་བ་མི་
ཤེས་པའི་སྨན་པ་དེ་ནི། སོ་ནམ་གྱི་ལས་སྟངས་མི་ཤེས་པའི་ཞིང་ལས་པ་དང་
འདྲ་བར་དམན་ལྷག་ལོག་པར་སྦྱར་བས་སླར་ཡང་ནད་བསྐྱེད་པར་འགྱུར་རོ། །
བཤལ་ལ་སོགས་པའི་སྦྱོང་བྱེད་མི་ཤེས་པའི་སྨན་པ་དེ་ནི། བྱེ་མའི་རི་ལ་ཆུ་
འབབ་པར་བྱེད་ན་ཆུ་དང་བྱེ་མ་གཉིས་ཀ་མེད་པར་བྱེད་པ་དང་འདྲ་བར་ནད་
དང་ལུས་ཟུངས་གཉིས་ཀ་མ་རུངས་བར་བྱེད་དོ། །གཙགས་བུ་སོགས་མཁོ་བའི་
- 308 -



ཆ་བྱད་དང་སྨན་འཛོམས་པ་མེད་པའི་སྨན་པ་དེ་ནི་གོ་ཆ་དང་མཚོན་ཆ་མེད་
པའི་དཔའ་བོ་དང་འདྲ་སྟེ་ནད་དཔུང་ཚོམས་པར་མི་འགྱུར་རོ། །ཆ་བྱད་ཡོད་
ཀྱང་གཏར་བསྲེག་མི་ཤེས་པའི་སྨན་པ་དེ་ནི་ནང་ཡན་མེད་པའི་རྐུན་པོ་དང་
འདྲ་སྟེ་ནད་དང༌། དཔྱད་གཉིས་ཕན་ཚུན་དུ་མི་ཕྲད་པར་འཛོལ་བར་འགྱུར་
རོ། །རྒྱུ་མཚན་བཅུ་གཉིས་པོ་དེ་རྣམས་ཀྱི་ཕྱིར་སྨན་པ་ངན་པ་དེས་ནི་ནད་ལྕི་བ་
དང་ཡང་བ་ལོག་པར་རྟོག་པའི་སྐྱོན་གྱིས་དེའི་གསོ་བ་ཡང་ལོག་པ་དག་ཏུ་་
འགྱུར་བས་ན་འཆི་བདག་གི་བདུད་ཉིད་སྨན་པ་ཞེས་པའི་ཆ་བྱད་དུ་བྱས་ཤིང་
གཤིན་རྗེའི་ཞགས་པ་ཐོགས་ནས་རྒྱུ་བས་ན་སྲོག་འདོད་པའི་གཟུ་བ་དངོས་ཡིན་
པའི་ཕྱིར། དེའི་ཕྱོགས་དང་འབྲེལ་བ་ཙམ་ཡང་མི་བྱ་སྟེ་འཁོར་དང་བཅས་པ་
རྣམས་འཕུང་བར་བྱེད་པས་སོ། །
ལྔ་ བ་ སྨན་ པའི་ ལས་ བཤད་ པ་ ལ་ གཉིས། མདོར་ བསྟན་ པ་ དང་།
རྒྱས་པར་བཤད་པའོ། །དང་བོ་ནི། སྨན་པ་རྣམས་ཀྱིས་ཉམས་སུ་བླང་བར་
བྱ་བའི་ལས་ལ་ཐུན་མོང་བའི་ལས་དང་ཁྱད་པར་གྱི་ལས་ཏེ་རྣམ་པ་གཉིས་ཡོད་
དོ། ། གཉིས་པ་རྒྱས་པར་བཤད་པ་ལ་གཉིས་ལས། དང་བོ་ནི། སྨན་པའི་
ལས་གཉིས་ཀྱི་དང་བོ་ཐུན་མོང་པའི་ལས་དེ་ལ་ལུས་ངག་ཡིད་ཀྱིས་ཕྱེ་བའི་ལས་
རྣམ་པ་གསུམ་དུ་ཡོད་པ་ལས། དང་བོར་ལུས་ཀྱི་ལས་སྨན་དང་ཆ་བྱད་ཀྱི་
རིགས་རྣམས་ཚོགས་པར་བསགས་ཤིང༌། ནད་པའི་དོན་དུ་འོས་པའི་བྱ་བ་
གང་ཡིན་པ་དེ་ཉིད་དོན་དུ་གཉེར་བར་བྱ་བ་དང་། ངག་གི་ལས་ནི་འཚོ་འཆི་
དང་སྟོབས་ཆེ་ཆུང་སོགས་འདི་དང་འདི་ལྟ་བུ་ཞེས་ཁ་དམར་གདགས་པ་སྟེ།
ནད་གང་ཡིན་ཚུལ་བཞིན་དུ་རྟོགས་ན་ཁྲོམ་དུ་དུང་འབུད་པ་ལྟ་བུ་ཀུན་གྱིས་གོ་
བའི་ཁ་དམར་གདགས་ཏེ། སྐྱོན་མེད་པའི་ནད་རིགས་རྣམས་འཚོ་བར་ཁས་
- 309 -



བླངས་པའམ། མིན་ན་འདི་ཙམ་ནས་འཆི་བར་འདུག་ཅེས་པའི་དུས་བཏབ་
པ་གཅེས་ཤིང༌། ནད་ཇི་ལྟ་བ་བཞིན་ཉམས་སུ་མ་ལོངས་ན་སྦྲུལ་ལ་ལྕེ་གཉིས་
ཡོད་ པ་ བཞིན་ ཁ་ དམར་ ཡང་ མི་འདྲ་བ་གཉིས་ལྟ་བུར་ གདགས་ དགོས་ཏེ།
བཟང་ངན་གཉིས་ཀྱིས་ཚིག་ལ་ཞོན་ནས་རིམ་པས་བབས་དང་གང་མཐུན་པ་དེ་
ཉིད་ཀྱི་རྗེས་སུ་འབྲང་བ་བཟང་བ་ཡིན་པས་དེའི་སྟེང་དུ་བྲོས་པར་བྱའོ། །ཡང་
ན་མཐུན་པར་སྣང་བ་གསལ་གདབ་ཅིང་བཤད་པ་དང༌། སྨན་པའི་བློས་ཐག་
ཆོད་ཀྱང་ཡུལ་ནད་པ་དང་བསྟུན་པ་དང་། སྐྱོན་ཡོད་མེད་གང་ཡིན་ཡང་སྲིད་
པའི་སྒོ་མི་འགག་པར་རྫོང་ལ་བྲོས་པ་སྟེ་རྣམ་པ་གསུམ་གྱི་སྒོ་ནས་བཤད་པར་
བྱའོ། །དང་བོ་ནད་པས་ནད་འདི་ཡིན་སྙམ་པའི་དོགས་པ་ཤར་ནས་སྨྲས་པ་
དང་། སྨན་པས་རྟོགས་པའི་ནད་དང་གཉིས་ཀ་གཅིག་པར་མཐུན་ན་དེ་ཉིད་
ཡིན་ པར་ གསལ་ བོར་ བརྗོད་ པར་ བྱའོ། ། གཉིས་ པ་ ཡུལ་ དང་ བསྟུན་ པ་ལ།
ནད་པས་རང་གི་ནད་དེ་དུག་ཡིན་སྙམ་དུ་དོགས་ནས་སྨྲས་པ་ལ་སྨན་པས་ནད་
གཞན་དུ་ངོས་བཟུང་ནས་དུག་མིན་ཞེས་བརྗོད་ན་ཐོག་ཏུ་མ་བྱུང་བས་མི་མཁས་
ཞེས་ཟེར་བ་སྲིད་པའི་ཕྱིར་ན་ནད་པའི་བློ་དང་བསྟུན་ནས་ནད་པས་དགོས་པའི་
ནད་དེ་ཉིད་ཡིན་པར་བློས་སྒྲོ་བཏགས་ནས་དོན་དུ་ནད་གང་ཡིན་པ་དེའི་བཅོས་
བྱའོ། །གསུམ་པ་རྫོངས་ལ་བྲོས་པ་ནི། ནད་པ་དེ་འཚོ་བ་དང་འཆི་བ་སོགས་
ཉེན་ཆེ་ཉེན་ཆུང་ཇི་ལྟར་སྣང་བ་རྣམས་ཀྱང་སྨན་པ་དང་ནད་པ་གཉིས་ཀའི་
ཀླུང་རྟ་དང་ལས་དབང་དང་བསོད་ནམས་ཀྱི་ཤུགས་དང་རྐྱེན་སྣ་ཚོགས་ཀྱིས
དབང་གིས་ཇི་འདྲ་བ་འཆི་ལ་ཇི་འདྲ་བ་འཚོ་བ་སྟེ་ངེས་པ་མེད་པའི་ཕྱིར་ན་ཁ་
དམར་ཧ་ཅང་གསལ་བར་སྨྲ་མི་བཏུབ་སྟེ། ཉེན་ཁ་ཆེ་བའི་རྣམ་པར་ཡོད་ཀྱང་
གསོ་རུ་ཡོད་པ་ལྟར་སྨྲ་ཞིང༌། ཉེན་ཁ་ཆུང་བར་ཚོར་ཡང་འབད་པས་བྱ་ར་
- 310 ལ



དགོས་པར་སྨྲ་ཞིང་གསོ་བར་བྱའོ། །དེ་བས་ན་སླར་ཡང་མི་ཆོས་འཇིག་རྟེན་པ་
དག་དང་བསྟུན་པར་བྱའོ། །ཡིད་ཀྱི་ལས་ནི་བྱ་བ་གང་དང་གང་གི་སྐབས་སུ་མ་
འཁྲུལ་བར་བརྩོན་འགྲུས་དང་ལྡན་པའི་སྒོ་ནས་ཡང་ཡང་བསམ་ཞིང་གཞིགས་
པ་སྟེ་འཇུག་པར་བྱའོ། །
གཉིས་པ་ཁྱད་པར་གྱི་ལས་བཤད་པ་ལ་གཉིས། མདོར་བསྟན་པ་དང༌།
རྒྱས་པར་བཤད་པའོ། །དང་བོ་ནི། སྨན་པས་ཁྱད་པར་དུ་སྤྱད་པར་བྱ་བའི་
ལས་ནི་ལྟ་བ་དང་སྒོམ་པ་དང་སྤྱོད་པ་གསུམ་ ཉམས་ སུ་ བླངས་ པར་བྱའོ། །
གཉིས་པ་རྒྱས་པར་བཤད་པ་ལ་གསུམ་ལས། དང་བོ་ནི། འདིའི་སྐབས་ཀྱི་
ལྟ་བ་ནི་སྨན་པས་ཉམས་སུ་བླང་བར་བྱ་བའི་ཆོས་རྣམས་མ་ལུས་པ་ཀུན་ལ་དབུ་
མ་ སྟེ་མཐའ་གཉིས་སུ་མ་ལྷུང་པའི་དྲང་བོ་ཁོ་ནར་རྟོགས་པར་བྱ་དགོས་ཏེ།
དེ་ ཡང་ ནད་ ངོས་ འཛིན་ དང༌ སྨན་ དཔྱད་ སོགས་ དམན་ པའི་ མཐའ་ དང་།
ལྷག་པའི་མཐའ་དང་ལོག་པའི་མཐའ་སྟེ། རྣམ་པ་གསུམ་སྤངས་བའི་ཉམས་
སུ་ལེན་ཚུལ་ཡང་དག་པ་དབུས་སུ་དྲང་བོའམ་དབུ་མར་ལྟ་བ་ནི་ལྟ་བའི་ཚུལ་
རྣམས་ཀྱི་མཆོག་ཡིན་ནོ། །གཉིས་པ་སྒོམ་པ་ནི། སྨན་པ་རྣམས་ཀྱིས་ཉམས་
སུ་བླང་བྱ་སྒོམ་པ་ནི། སེམས་ཅན་ཐམས་ཅད་བདེ་བ་དང་ལྡན་འདོད་ཀྱི་
བྱམས་པ་དང༌། སྡུག་བསྔལ་དང་བྲལ་འདོད་ཀྱི་སྙིང་རྗེ་དང་། སྡུག་བསྔལ་
མེད་པའི་བདེ་བ་དང་མི་འབྲལ་བར་འདོད་པའི་དགའ་བ་དང༌། ཉེ་རིང་
ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་ནས་འཇིག་རྟེན་གྱི་
ཆོས་བརྒྱད་མགོ་སྙོམས་པར་གྱུར་ཅིག་སྙམ་དུ་ཚད་མེད་པའི་ངང་དུ་གནས་པར་
བྱའོ། །དེའང་ཕྱོགས་རིས་ཅན་དུ་སོང་ན་ལོག་པའི་གོ་ས་ཡིན་པས་དྲིན་བྱས་པ་
ལ་ལན་མི་བཟོ་བ་རྣམས་ལ་བྱམས་པ་དང་། བསྟན་པ་དང་སེམས་ཅན་ལ་
- 311 ཡ



སྡང་བ་རྣམས་ལ་སྙིང་རྗེ་བ་དང་སྨན་པ་གཞན་གྱིས་ལྟོས་བའི་ནད་པ་ཤི་བ་ལ་
དགའ་བ་དང་། ནད་པ་ཤི་གསོན་གང་ལ་ཡང་བློ་བཏང་སྙོམས་སུ་འཇོག་པ་
སྟེ་བཞི་རུ་མ་ཤོར་བ་གཅེས་སོ། །གསུམ་པ་སྤྱོད་པ་ནི། སྨན་པ་རྣམས་ཀྱིས་
ཁྱད་པར་དུ་སྤྱད་པར་བྱ་བའི་སྤྱོད་པ་ལ་སྤང་བྱ་དང་བླང་བྱ་གཉིས་ཡོད་པ་ལས་
དང་བོ་ནི་སྲོག་གཅོད་པ་དང་གཞན་ནོར་རྐུ་བ་དང་ལོག་གཡེམ་སྟེ་ལུས་ཀྱི་མི་
དགེ་བ་གསུམ་དང་། རྫུན་དང་ངག་འཆལ་དང་ཚིག་རྩུབ་དང་དབྱེན་སྦྱོར་ཏེ་
ངག་གི་མི་དགེ་བ་བཞི་དང་། བརྣབ་སེམས་དང་གནོད་སེམས་དང་ལོག་པར་
ལྟ་བ་སྟེ་ཡིད་ཀྱི་མི་དགེ་བ་གསུམ་དང་བཅས་མི་དགེ་བ་བཅུ་སྤང་བར་བྱ་ཞིང་།
དེར་མ་ཟད་མ་རབས་ཀྱི་བྱ་བ་སྨྱོ་སྤྱོད་དང་འཆལ་གཏམ་དང་ཐོ་ཆོ་དང་སྡིག་
ལབ་ལ་སོགས་པ་ཡ་རབས་ཡོན་ཏན་ཅན་རྣམས་དང་འགྲོགས་མི་རུང་བའི་ངན་
སྤྱོད་རྣམས་དོར་བར་བྱ་དགོས། །འདི་སྐབས་སྔ་རབས་པ་རྣམས་ཀྱི་བཞེད་སྲོལ་
ལ་མི་དགེ་བ་སྤང་ཞེས་པ་ནི། ནད་པའི་ཕྱིར་དུ་སེམས་ཅན་གྱི་སྲོག་མི་གཅོད་
པ། ནད་པའི་ཁྱིམ་ནས་ནོར་མི་རྐུ་བ། ནད་པའི་ཆུང་མ་ལ་མི་གཡེམ་པ།
གསོ་སྙིང་མི་འདོད་པའི་གསོ་བ་ལ་རེ་བའི་རྫུན་མི་བྱ་བ། ནད་གཡོག་དང་ཕྲ་
མ་དབྱེན་མི་འཇུག་པ། ཁྱོད་འཆི་སོས་ཞེས་ཟེར་ནས་ངག་འཆལ་མི་སྨྲ་བ།
ནད་པ་ལ་ཁྲོ་བ་དང་རྒོལ་བའི་ཚིག་རྩུབ་སྤང་བ། ནད་པའི་ནོར་ལ་ཆགས་
སེམས་ཀྱི་མི་ཐོབ་པའི་མི་དབྲལ། ནད་པ་རྔམས་སེམས་ཀྱི་དཔྱད་ཁ་འཇམ་
དང་ཏེལ་མི་བྱ། ཤི་ན་དགའ་སྙམ་པའི་ལོག་ལྟ་མི་བྱ་བ་སྟེ། བཅུ་བོ་དེ་མི་
དགེ་བ་ཡིན་པས་སྤང་ན་གསོ་སླ་བའི་གྲོགས་སུ་འགྱུར་ཞིང་ཕྱི་མ་བྱང་ཆུབ་ཐོབ་
པ་ལ་ཉེ་བར་འགྱུར་རོ། །སྨྱོ་སྤྱོད་གསུམ་ནི།
ཕྱི་མར་རྣམ་སྨིན་ཁུར་ན་སྨན་པ་སྨྱོ། །
– 312 -



མཁས་ལ་མཉམ་དུ་རེ་ནི་སྨན་པ་སྨྱོ། །
རང་བཅོས་གྲོགས་མགོ་འདོན་ན་སྨན་པ་སྨྱོ། ཞེས་དང་།
འཆལ་སྤྱོད་གསུམ་ནི།
བསླུ་བྲིད་རྫུན་འཕྲུལ་ཆེ་བ་སྨན་པ་འཆལ། །
ཁས་བླངས་དོན་ཐོག་མི་རྒྱུག་སྨན་པ་འཆལ། །
ལེ་ལོ་ཆང་དབང་ཆེ་ན་སྨན་པ་འཆལ། ཞེས་དང་།
ཐོ་ཆོའི་སྤྱོད་པ་གསུམ་ནི། །
བསླབ་ཤེས་མེད་པའི་དྲེགས་པ་ཐོ་ཆོ་ཡིན། །
རང་ལ་མེད་པའི་དཔའ་ཆོས་ཐོ་ཆོ་ཡིན། །
མཉམ་འགྲོགས་ཁྱད་གསོད་བྱེད་ན་ཐོ་ཆོ་ཡིན། ཞེས་དང༌།
དིག་སྤྱོད་གསུམ་ནི།
བྱས་ལ་རང་དོན་མེད་ན་དིག་པ་ཡིན། །
ནད་ལ་ཁུ་འཁྲིག་མེད་ན་དིག་པ་ཡིན། །
རོ་ལ་སྨན་དཔྱད་བྱེད་པ་དག་པ་ཡིན། ཞེས་དང༌།
ངན་སྤྱོད་གསུམ་ནི། །
མཉམ་གཉིས་གོང་དུ་ཤོར་ན་སྨན་པ་ངན། །
སྨན་དང་ཆ་བྱད་གཡར་ན་སྨན་པ་ངན། །
ནད་པ་དཔེ་ཡིས་འཆོས་ན་སྨན་པ་ངན། །
ཞེས་གསུངས་པ་ལྟར་སྨན་པ་ངན་པའི་སྤྱོད་པ་བཅོ་ལྔ་དེ་དོར་བར་བྱ་
དགོས་སོ། །
གཉིས་པ་ཉམས་སུ་བླང་བྱ་ནི། སྦྱིན་པ་དང་ཚུལ་ཁྲིམས་དང་བཟོད་པ་
- 313 -



དང་བརྩོན་འགྲུས་དང་ཤུགས་བསྟན་བསམ་གཏན་དང་ཤེས་རབ་སྟེ་ཕ་རོལ་དུ་
ཕྱིན་པ་དྲུག་ལ་སྤྱོད་པར་བྱ་དགོས་ཏེ། དེ་ཡང་སེར་སྣ་མེད་པར་གཏོང་བ་ནི་
སྦྱིན་པ་ཡིན་ལ། དེ་ལ་ཐ་ན་ཆོས་ཤོ་ལོ་ཀ་གཅིག་འཆད་པ་དང་ཉན་དུ་འཇུག་
པ་སོགས་ནི་ཆོས་ཀྱི་སྦྱིན་པ་དང་། ངན་སོང་གི་གནས་དང་སྲོག་དང་སྡུག་
བསྔལ་ལས་སྐྱོབ་པ་ནི་མི་འཇིགས་པའི་སྦྱིན་པ་དང་། ནོར་ལོངས་སྤྱོད་་་་་
འཕངས་བ་མེད་པར་གཏང་ བ་ནི་ཟང་ཟིང་གི་སྦྱིན་པ་དང་། སྡུག་ཅིང་་་་
འཕོངས་བ་སོགས་ལ་ལྷག་པར་བྱམས་པ་ནི་བྱམས་པའི་སྦྱིན་པ་སྟེ་སྦྱིན་པ་
བཞིའོ། །དགེ་བའི་མི་མཐུན་ཕྱོགས་སྤོང་བའི་སེམས་པ་དེ་ཚུལ་ཁྲིམས་ཡིན་པས་
དེ་ལ་ཉེས་སྤྱོད་སྡོམས་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས།
སེམས་ཅན་དོན་བྱེད་ཀྱི་ཚུལ་ཁྲིམས་དང་གསུམ་ཡོད། གཞན་གྱི་གནོད་འཚེ་
སོགས་ལ་ཇི་མི་སྙམ་པ་ནི་བཟོད་པ་ཡིན་པས་དེ་ལ་གནོད་བྱེད་ལ་ཇི་མི་སྙམ་པ་མི་
ཁྲོ་བའི་བཟོད་པ་དང་། ཆོས་ཀྱི་དོན་དུ་ངལ་དུབ་ལ་ཇི་མི་སྙམ་པ་དཀའ་སྤྱད་
ཀྱི་བཟོད་པ་དང་། ནད་ལ་སོགས་པའི་སྡུག་བསྔལ་དང་ལེན་གྱི་བཟོད་པ་
དང༌། གནས་ལུགས་ལ་མི་སྐྲག་པར་ཟབ་མོ་ངེས་པར་སེམས་པའི་བཟོད་པ་
དང་བཞིའོ། །ལེ་ལོ་མི་བྱེད་པར་དགེ་བ་ལ་ཡང་དག་པར་སྤྲོ་བ་ནི་བརྩོན་འགྲུས་
ཡིན་ལ། དེ་ལ་ སེམས་ ཅན་གྱི་དོན་འཁུར་དུ་ཁྱེར་བ་གོ་ཆའི་བརྩོན་འགྲུས་
དང་། རང་གཞན་གྱི་དོན་ལ་ཡུན་རིང་དུ་བརྩོན་པ་སྦྱོར་བའི་བརྩོན་འགྲུས་ཏེ་
གཉིས་སོ། ། དགེ་བའི་དམིགས་པ་ལ་རྩེ་གཅིག་ཏུ་གནས་པ་ནི་བསམ་གཏན་
ཡིན་པས་དེ་ལ་མཐོང་ཆོས་བདེ་གནས་ཀྱི་བསམ་གཏན་དང་། ཡོན་ཏན་ཁྱད་
པར་ཅན་བསྒྲུབ་པའི་བསམ་གཏན་དང༌། སེམས་ཅན་དོན་བྱེད་ཀྱི་བསམ་
གཏན་ཏེ་གསུམ་མོ། །ཆོས་རབ་ཏུ་རྣམ་པར་འབྱེད་པའི་བློ་གྲོས་ནི་ཤེས་རབ་
- 314 -



ཡིན་པས་དེ་ལ་གཙོ་བོར་ཆོས་ཀྱི་མིང་ལ་དམིགས་པ་ཐོས་པའི་ཤེས་རབ་དང་།
མིང་དོན་མཉམ་དུ་དམིགས་པ་བསམ་པའི་ ཤེས་ རབ། དོན་ལ་གཙོ་བོར་་་
དམིགས་པ་སྒོམ་པ་ལས་བྱུང་བའི་ཤེས་རབ་སྟེ་གསུམ་མོ། །
དྲུག་པ་སྨན་པའི་འབྲས་བུ་བཤད་པ་ལ་གཉིས་ཏེ། མདོར་བསྟན་པ་
དང༌། རྒྱས་པར་བཤད་པའོ། །དང་བོ་ནི། གོང་དུ་བཤད་ཟིན་པའི་རྒྱུ་དང་
ངོ་བོ་ལ་སོགས་པ་ཡོངས་སུ་རྫོགས་པའི་སྨན་པ་དེའི་འབྲས་བུ་ལ་གནས་སྐབས་
དང་མཐར་ཐུག་གི་དབྱེ་བས་རྣམ་པ་གཉིས་ཡོད་དོ། །
གཉིས་པ་རྒྱས་པར་བཤད་པ་ལ་གཉིས་ཏེ། གནས་སྐབས་ཀྱི་འབྲས་བུ་
དང་། མཐར་ཐུག་གི་འབྲས་བུའོ། །དང་བོ་ནི། སྨན་པའི་འབྲས་བུ་གཉིས་
ཀྱི་ནང་ནས་གནས་སྐབས་ཀྱི་འབྲས་བུ་ནི། ཚེ་འདིར་སྐྱིད་པ་དང་མི་ཀུན་གྱིས་
བཀུར་ཞིང་དབང་ཕྱུག་དང་ལོངས་སྤྱོད་དགའ་བདེའི་དཔལ་འབྱོར་ཕུན་སུམ་
ཚོགས་པ་ལྡན་པར་འགྱུར་རོ། །དེ་དག་སྒྲུབ་པར་བྱེད་པའི་ཐབས་ནི་སྨན་ཏེ་
ཕན་པ་ཡིན་པས་ན། དེ་ལ་ཡང་རང་གི་ཡོན་ཏན་རྣམས་མི་གསང་བར་མི་
གཞན་ལ་འཕྱར་ཏེ་ཀུན་གྱིས་གོ་བར་བྱས་ལ། རང་ལ་གནོད་འཚེ་བྱེད་པའི་མི་
རྣམས་ལའང་རང་གི་སྤུན་བཞིན་དུ་བག་ཕབ་ལ་བཤེས་རྒྱུད་ཇི་ལྟ་བུ་ཡིན་པ་
བརྟག་ཅིང་ཚོད་བླང་བའི་སྒོ་ནས་གཞན་གྱི་སྤྱོད་པ་དང་བསྟུན་ལ་མི་ཆོས་ལ་
མཁས་པའི་ཚུལ་གྱིས་བཅོས་ན་རྒྱུ་དེ་རྣམས་ཀྱིས་རང་གི་བསོད་ནམས་དང་སྙན་
གྲགས་ཐོབ་པར་འགྱུར་ཞིང་། ཇི་ལྟར་འདོད་པའི་ཟས་དང་ལོངས་སྤྱོད་དེའི་
ཤུགས་ལས་འབྱུང་བར་འགྱུར་རོ། །ཡོན་ཏན་བཙའ་ནི་བཅིང་ཤེས་པར་བྱ་བའི་
དོན་ཏེ་ཡོན་ཏན་ཆུད་གསོས་སུ་མི་བཏང་བའོ། །གཞན་ཡང་ནད་པ་ལ་རང་
ཉིད་བྲིན་ཞིང་ཁོ་བའི་དུས་སུ་ཟས་ནོར་ལ་སོགས་པའི་ཡོན་ཇི་ལྟར་འཚམས་པ་
315 -



དགོས་ཞེས་ངག་གིས་གཤེར་ཞིང་བླང་བར་བྱ་དགོས་ཏེ། དེ་ལས་འགྱངས་
ནས་ནད་པ་དྲག་རྗེས་སྨན་པའི་དྲིན་བྱས་པ་བརྗེད་ནས་ལན་ཙམ་ཡང་མི་ཁྱེར་
རོ། །
གཉིས་པ་མཐར་ཐུག་གི་འབྲས་བུ་ནི་གཡོ་སྒྱུ་དང་རང་དོན་གྱི་འདོད་པ་
གཙོ་བོར་བྱེད་པ་རྣམས་སྤངས་ནས་ཉམ་ཐག་པའི་འགྲོ་བ་ནད་པ་རྣམས་གསོ་བ་
ལ་འཇུག་པའི་སྨན་པ་དེ་ནི་བླ་ན་མེད་པའི་སངས་རྒྱས་ཀྱི་གོ་འཕང་ངམ་ས་ལ་
མྱུར་དུ་བགྲོད་པར་འགྱུར་རོ་ཞེས་ལུས་སྲོག་འཚོ་བར་མཛད་པའི་སྨན་པའི་རྒྱལ་
བོ་དེ་ཉིད་ཀྱིས་བཤད་པ་ཡིན་པས་ཐར་འདོད་རྣམས་ཀྱིས་ཉམས་སུ་ལོངས་ཤིག་
ཅེས་གསུངས་ནས་རྒྱལ་བ་རྣམ་སྣང་གི་རྣམ་པ་ཅན་སྐུ་ལས་སྤྲུལ་བའི་དྲང་སྲོང་
རིག་པའི་ཡེ་ཤེས་དེ་ཉིད་སྨན་པའི་རྒྱལ་བོའི་དབུའི་གཙུག་ཏུ་ཐིམ་པར་གྱུར་
ཏོ། །
གསུམ་པ་ལེའུའི་མཚན་ནི་བདུད་རྩི་སྙིང་བོ་ཡན་ལག་བརྒྱད་པ་གསང་བ་
མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཀྱི་གསོ་བ་བོ་སྨན་པའི་
ལེའུ་སྟེ་སུམ་ཅུ་རྩ་གཅིག་པའོ། ། ། །བདུད་རྩི་སྙིང་བོ་ཡན་ལག་བརྒྱད་པ་
གསང་བ་མན་ངག་གི་རྒྱུད་ལས་དུམ་བུ་གཉིས་པ་བཤད་པའི་རྒྱུད་ཅེས་བྱ་བ་
ལེའུ་སུམ་ཅུ་རྩ་གཅིག་གི་བདག་ཉིད་ཅན་ཡང་དག་པར་བསྟན་པ་ཡོངས་སུ་
རྫོགས་སོ། ། ། ། །
གསོ་རིག་གཞུང་ལུགས་འདབ་སྟོང་ཀུན་ནས་བཞད། །
གསོ་རིག་རྒྱུ་དྲུག་ལྡན་པའི་རྐང་དྲུག་ཚོགས། །
གསོ་རིག་རྣམ་དཔྱོད་རྩེ་དགའི་འཕུར་ལྡིང་གིས། །
གསོ་རིག་འབྲས་བུའི་ཟིལ་མངར་ལ་སྤྱོད་ཤོག།
– 316 -



གསོ་རིག་རྒྱ་མཚོའི་དགོངས་དོན་གངྒའི་རྒྱུན། །
བདག་བློ་ཀུ་ཤའི་རྩེ་མོས་ཉེར་དྲངས་པ། །
གཟུར་གནས་རྣམ་དཔྱོད་ལྡན་པའི་བློ་གསལ་རྣམས། །
འགལ་འཁྲུལ་བཟོད་བཞེས་ལེགས་ཆའི་དཔལ་ལ་སྤྱོད། །
ཚུལ་འདིར་འབད་པས་ཉམ་ཐག་འགྲོ་བ་ཀུན། །
བཞི་བརྒྱ་རྩ་བཞིའི་ནད་དུ་གྲགས་པ་ཡི། །
དུ་ཁ	འི་ཟུག་རྔུ་ཆེ་དང་ཉེར་བྲལ་ཏེ། །
ཐར་ཐུག་བདེ་ཆེན་དཔལ་ལ་སྤྱོད་པར་ཤོག།
ཚུལ་འདི་འཛིན་སྐྱོང་སྤེལ་བའི་སྐལ་ལྡན་རྣམས། །
འགལ་རྐྱེན་ཀུན་ཞི་མཐུན་རྐྱེན་ལྷུན་གྲུབ་སྟེ། །
གཞན་ཕན་གསོ་རིག་བསྟན་པ་དབང་གི་རྒྱལ། །
ཕྱོགས་དུས་ཀུན་ཏུ་རྒྱས་ཤིང་བརྟན་གྱུར་ཅིག།
ཅེས་བཤད་པའི་རྒྱུད་ཀྱི་རྣམ་བཤད་ནོར་བུའི་འཕྲེང་མཛེས་ཞེས་བྱ་བ་
འདི་ནི་ཀན་སུའུ་ཞིང་ཆེན་ཀྲུང་དབྱི་སློབ་གྲྭ་ཆེན་མོའི་དགེ་མིང་འཛིན་པ་ཆོས་
དཔལ་ཞིང་ཚུལ་ཁྲིམས་རྒྱ་མཚོའམ་བརྡ་སྤྲོད་ཀུན་བཤད་ཀྱི་མིང་མཚོ་བྱུང་
དགྱེས་པ་ལྔ་རིག་གུར་ཁང་ཞེས་འབོད་པས་རང་ལོ་བདུན་ཅུ་བ་རབ་གནས་ཤིང་
ཕག་ལོའི་ས་ག་ཟླ་བའི་དཀར་ཕྱོགས་ཀྱི་རྒྱལ་བ་གསུམ་པའི་ཉིན་རྩོམ་སྒྲིག་མཇུག་
ཡོངས་སུ་རྫོགས་པར་བགྱིས་པ་ཛ་ཡནྟུ། །སརྦ་མངྒ་ལཾ། །
-317 -



རྩ་རྒྱུད་ཀྱི་སྡོང་འགྲེམས་བློ་གསལ་མགྲིན་རྒྱན། །
ཐུགས་བསྐྱེད་ལྷ་ལམ་ཡངས་བོར་སྤངས་རྟོགས་ཆ་ཤས་ཡོངས་རྫོགས་ཤིང༌། །
གཞན་ཕན་འཕྲིན་ལས་འོད་དཀར་བསིལ་ཟེར་ཕྱོགས་བཅུར་རབ་ཏུ་འཕྲོ། །
དུག་གསུམ་ནད་ཀྱི་ཚ་གདུངས་ཀུན་ནས་སེལ་མཛད་མཚན་མོའི་མགོན། །
སྟོན་པ་སྨན་གྱི་བླ་མ་བརྒྱུད་པར་བཅས་ལ་ཕྱག་འཚལ་ལོ། །
གསོ་བ་འཆི་མེད་རིག་པའི་ཟབ་གནད་ཀུན། །
ཉུང་ངུའི་ཚིག་གིས་གཅིག་ཏུ་བསྡུས་པ་ཡི། །
རྩ་བ་ཐུགས་རྒྱུད་བརྗོད་དོན་མ་ལུས་པ། །
སྡོང་འགྲེམས་ཚུལ་དུ་འདི་རུ་གླེང་བར་བྱ། ། །
དེ་ ཡང་ གསོ་བ་རིག་ པའི་ དོན་ ཐམས་ ཅད་ མདོར་བསྡུས་ པའི་ གནས།
རྒྱུད་བཞིའི་དང་བོ་དཔལ་ལྡན་རྩ་བའི་རྒྱུད་ཀྱི་དོན་མ་ལུས་པ་དཔེ་དོན་མྱ་ངན་
མེད་པའི་ལྗོན་ཤིང་གི་ཚུལ་དུ་འགོད་པ་ལ་རྩ་བ་གསུམ་ཡོད་དེ། གནས་ལུགས་
ནད་གཞིའི་རྩ་བ། ངོས་འཛིན་རྟགས་ཀྱི་རྩ་བ། གསོ་བྱེད་ཐབས་ཀྱི་རྩ་བ་
དང་བཅས་གསུམ་མོ། །
རྩ་བ་དང་བོ་གནས་ལུགས་ནད་གཞིའི་རྩ་བ་ལས་སྐྱེས་བའི་སྡོང་བོ་གཉིས་
ཏེ། རྣམ་པར་མ་གྱུར་པ་ལུས་ཀྱི་སྡོང་བོ། རྣམ་པར་གྱུར་པ་ནད་ཀྱི་སྡོང་བོ་
དང་གཉིས་སོ། །རྩ་བ་གཉིས་པ་ངོས་འཛིན་རྟགས་ཀྱི་རྩ་བ་ལས་སྐྱེས་པའི་སྡོང་
བོ་གསུམ་སྟེ། མིག་གིས་བལྟ་བའི་སྡོང་བོ། སོར་མོས་རེག་པའི་ སྡོང་བོ།
ངག་གིས་དྲི་བའི་སྡོང་བོ་དང་གསུམ་མོ། །རྩ་བ་གསུམ་པ་གསོ་བྱེད་ཐབས་ཀྱི་རྩ་
– 318 -



བ་ལས་སྐྱེས་པའི་སྡོང་བོ་བཞི་སྟེ། འཚོ་བ་ཟས་ཀྱི་སྡོང་བོ། བྱ་བ་སྤྱོད་ལམ་
གྱི་སྡོང་བོ། སྦྱོར་བ་སྨན་གྱི་སྡོང་བོ། ཆ་བྱད་དཔྱད་ཀྱི་སྡོང་བོ་དང་བཞི་སྟེ་
དྲིལ་བས་སྡོང་བོ་དགུའོ། །
ཡལ་ག་བཞི་བཅུ་རྩ་བདུན་ཡོད་དེ། རྣམ་པར་མ་གྱུར་པ་ལུས་ཀྱི་སྡོང་བོ་
ལས་གྱེས་པའི་ཡལ་ག་གསུམ་སྟེ། ནད་ཀྱི་ཡལ་ག ལུས་ཟུངས་ཀྱི་ཡལ་ག་དྲི་
མའི་ཡལ་ག་དང་གསུམ་མོ། །རྣམ་པར་གྱུར་པ་ནད་ཀྱི་སྡོང་བོ་ལས་གྱེས་པའི་
ཡལ་ག་དགུ་སྟེ། ནད་ཀྱི་རྒྱུའི་ཡལ་ག རྐྱེན་གྱི་ཡལ་ག འཇུག་སྒོའི་ཡལ་ག
གནས་ཀྱི་ཡལ་ག རྒྱུ་ལམ་གྱི་ཡལ་ག ལྡང་དུས་ཀྱི་ཡལ་ག འབྲས་བུའི་
ཡལ་ག ལྡོག་རྒྱུའི་ཡལ་ག མདོ་དོན་དྲིལ་བའི་ཡལ་ག་དང་དགུ་སྟེ་རྩ་བ་
དང་བོ་ལ་ཡལ་ག་མཁྲིས་པ་དྲི་བའི་ཡལ་ག བད་ཀན་དྲི་བའི་ཡལ་ག་དང་
གསུམ་སྟེ་རྩ་བ་གཉིས་པ་ལ་ཡལ་ག་བརྒྱད་དོ། །
འཚོ་བ་ཟས་ཀྱི་སྡོང་བོ་ལས་གྱེས་པའི་རླུང་ཟས་ཀྱི་ཡལ་ག རླུང་སྐོམ་གྱི་
ཡལ་ག མཁྲིས་ཟས་ཀྱི་ཡལ་ག མཁྲིས་སྐོམ་གྱི་ཡལ་ག བད་ཀན་ཟས་ཀྱི་
ཡལ་ག བད་ཀན་སྐོམ་གྱི་ཡལ་ག་དང་དྲུག བྱ་བ་སྤྱོད་ལམ་གྱི་སྡོང་བོ་ལས་
གྱེས་ པའི་ རླུང་ གི་ སྤྱོད་ལམ་ གྱི་ ཡལ་ག མཁྲིས་ པའི་ སྤྱོད་ལམ་ གྱི་ ཡལ་ག་
བད་ཀན་སྤྱོད་ལམ་གྱི་ཡལ་ག་དང་གསུམ། སྦྱོར་བ་སྨན་གྱི་སྡོང་བོ་ལས་གྱེས་
པའི་རླུང་སྨན་རོའི་ཡལ་ག རླུང་སྨན་ནུས་པའི་ཡལ་ག མཁྲིས་སྨན་རོའི་
ཡལ་ག མཁྲིས་སྨན་ནུས་པའི་ཡལ་ག བད་ཀན་རོའི་ཡལ་ག བད་ཀན་
ནུས་པའི་ཡལ་ག ཞི་བྱེད་རླུང་སེལ་བ་ཁུ་བའི་ཡལ་ག ཞི་བྱེད་རླུང་སེལ་བ་
སྨན་མར་གྱི་ཡལ་ག ཞི་བྱེད་མཁྲིས་པ་སེལ་བ་ཐང་གི་ཡལ་ག ཞི་བྱེད་
མཁྲིས་པ་སེལ་བ་ཅུར་ནུས་ཀྱི་ཡལ་ག ཞི་བྱེད་བད་ཀན་སེལ་བ་རིལ་བུའི་ཡལ་
- 319 -



ག ཞི་བྱེད་བད་ཀན་སེལ་བ་ཏྲེས་སམ་གྱི་ཡལ་ག སྦྱོང་བྱེད་རླུང་སེལ་བ་
འཇམ་རྩའི་ཡལ་ག སྦྱོང་བྱེད་མཁྲིས་པ་སེལ་བ་བཤལ་གྱི་ཡལ་ག སྦྱོང་བྱེད་
བད་ཀན་སེལ་བ་སྐྱུགས་ཀྱི་ཡལ་ག་དང་བཅོ་ལྔའོ། །
ཆ་ བྱད་ དཔྱད་ ཀྱི་ སྡོང་ བོ་ ལས་ གྱེས་ པའི་ རླུང་ གི་ དཔྱད་ ཀྱི་ ཡལ་ ག
མཁྲིས་པའི་དཔྱད་ཀྱི་ཡལ་ག བད་ཀན་དཔྱད་ཀྱི་ཡལ་ག་དང་གསུམ་སྟེ་རྩ་བ་
གསུམ་པ་ལ་ཡལ་ག་ཉེར་བདུན་བཅས་ཡོངས་སུ་དྲིལ་བས་ཡལ་ག་བཞི་བཅུ་རྩ་
བདུན་ནོ། །
ཡལ་ག་ དང་བོ་ནད་ཀྱི་ཡལ་ག་ལས་ གྱེས་ པའི་ ལོ་མ་བཅོ་ལྔ་ཡོད་དེ།
རླུང་སྲོག་འཛིན་སྤྱི་བོར་གནས་པའི་ལོ་མ། གྱེན་རྒྱུ་བྲང་ལ་གནས་པའི་ལོ་མ།
ཁྱབ་བྱེད་སྙིང་ལ་གནས་པའི་ལོ་མ། མེ་མཉམ་ཕོ་བར་གནས་པའི་ལོ་ མ།
ཁྱབ་བྱེད་སྙིང་ལ་གནས་པའི་ལོ་མ། ཐུར་སེལ་གཞང་ལ་གནས་པའི་ལོ་མ་སྟེ་
རླུང་ལ་ལྔ། མཁྲིས་པ་འཇུ་བྱེད་ཕོ་བའི་ཟས་ཞུ་མ་ཞུའི་བར་ན་གནས་པའི་ལོ་
མ། མདངས་སྒྱུར་མཆིན་པར་གནས་པའི་ལོ་མ། སྒྲུབ་བྱེད་སྙིང་ལ་གནས་
པའི་ལོ་མ། མཐོང་བྱེད་མིག་ལ་གནས་པའི་ལོ་མ། མདོག་གསལ་པགས་ལ་
གནས་པའི་ལོ་མ་སྟེ་མཁྲིས་པ་ལ་ལྔ། བད་ཀན་རྟེན་བྱེད་བྲང་ལ་གནས་པའི་
ལོ་མ། མྱོང་བྱེད་ལྕེར་གནས་པའི་ལོ་མ། མྱག་བྱེད་ཕོ་བའི་ཟས་མ་ཞུ་བར་
གནས་པའི་ལོ་མ། ཚིམ་བྱེད་མགོ་ལ་གནས་པའི་ལོ་མ། འབྱོར་བྱེད་ཚིགས་
མིག་ཀུན་ལ་གནས་པའི་ལོ་མ་སྟེ་བད་ཀན་ལ་ལྔ་བཅས་ནད་ཀྱི་ལོ་མ་བཅོ་ལྔའོ། །
ལུས་ཟུངས་ཀྱི་ཡལ་ག་ལས་གྱེས་པའི་ལོ་མ་བདུན་ཡོད་དེ། ཕོ་བའི་མེ་
དྲོད་ཀྱིས་ཕྱེ་བའི་དྭངས་མའི་ལོ་མ། ཁྲག་གི་ལོ་མ། ཤའི་ལོ་མ། ཚིལ་གྱི་ལོ་
མ། རུས་པའི་ལོ་མ། རྐང་གི་ལོ་མ། ཁུ་བ་དཀར་དམར་གྱི་ལོ་མ་སྟེ་ལུས་
- 320-



ཟུངས་ཀྱི་ལོ་མ་བདུན་ནོ། །
དྲི་མའི་ཡག་ག་ལས་གྱེས་པའི་ལོ་མ་གསུམ་ཡོད་དེ། བཤང་བ་གཏོང་
ཚུལ་གྱི་ལོ་མ། གཅིན་གཏོང་ཚུལ་གྱི་ལོ་མ། རྡུལ་གདོན་ཚུལ་གྱི་ལོ་མ་སྟེ་དྲི་
མའི་ལོ་མ་གསུམ་དང་བཅས་ལུས་ཀྱི་སྡོང་བོ་ལ་ལོ་མ་ཉི་ཤུ་རྩ་ལྔའོ། །དེ་དག་
ཀུན་ཁ་ཟས་ཀྱི་རོ་ནུས་སྤྱོད་ལམ་གསུམ་གྱིས་ཉེར་ལྔ་བོ་ཐམས་ཅད་ཆ་མཉམ་
པའི་དུས་ན་ལུས་དང་ཚེ་སྟོབས་སོགས་འཕེལ་ལ། ཆ་མ་མཉམ་པར་གྱུར་ན་
ལུས་དང་ཚེ་ལ་གནོད་པར་གྱུར་པ་ཡིན་ནོ། ། །
ནད་ཀྱི་རྒྱུའི་ཡལ་ག་ལས་གྱེས་པའི་ལོ་མ་གསུམ་ཡོད་དེ། འདོད་ཆགས་
ལས་རླུང་བསྐྱེད་པའི་ལོ་མ། ཞེ་སྡང་ལས་མཁྲིས་པ་བསྐྱེད་པའི་ལོ་མ། གཏི་
མུག་ལས་བད་ཀན་སྐྱེད་པའི་ལོ་མ་སྟེ་གསུམ་མོ། །
རྐྱེན་གྱི་ཡལ་ག་ལས་གྱེས་པའི་ལོ་མ་བཞི་ཡོད་དེ། དུས་དམན་ལྷག་ལོག་
པའི་ལོ་མ། གདོན་གློ་བུར་བས་འཚེ་བའི་ལོ་མ། ཟད་དམན་ལྷག་ལོག་པའི་
ལོ་མ། སྤྱོད་ལམ་དམན་ལྷག་ལོག་པའི་ལོ་མ་སྟེ་བཞིའོ། །འཇུག་སྒོའི་ཡལ་ག་
ལས་གྱེས་པའི་ལོ་མ་དྲུག་ཡོད་དེ། ཐོག་མར་པགས་ལ་གྲམས་པའི་ལོ་མ། ཤ་
ལ་རྒྱས་པའི་ལོ་མ། བར་དུ་རྩ་ལ་རྒྱུ་བའི་ལོ་མ། རུས་ལ་ཞེན་པའི་ལོ་མ།
ཐ་མར་དོན་ལྔ་ལ་བབས་པའི་ལོ་མ། སྣོད་དྲུག་ལ་ལྷུང་བའི་ལོ་མ་སྟེ་དྲུག་གོ།
གནས་ཀྱི་ཡལ་ག་ལས་གྱེས་པའི་ལོ་མ་གསུམ་སྟེ། བད་ཀན་ཀླད་པ་ལ་བརྟེན་
སྟོད་ན་གནས་པའི་ལོ་མ། མཁྲིས་པ་མཆིན་མཁྲིས་ལ་བརྟེན་བར་ན་གནས་
པའི་ལོ་མ། རླུང་ནི་དཔྱི་རྐེད་ལ་བརྟེན་སྨད་ན་གནས་པའི་ལོ་མ་སྟེ་གསུམ་
མོ། །
རྒྱུ་ལམ་གྱི་ཡལ་ག་ལས་གྱེས་པའི་ལོ་མ་བཅོ་ལྔ་ཡོད་དེ། རླུང་ལུས་ཟུངས་
- 321 -



བདུན་ལས་རུས་པར་རྒྱུ་བའི་ལོ་མ། དབང་བོ་ལྔ་ལས་རྣ་བར་རྒྱུ་བའི་ལོ་མ།
དྲི་མ་གསུམ་ལས་རེག་བྱ་སྟེ་རྡུལ་ལ་རྒྱུ་བའི་ལོ་མ། དོན་ལྔ་ལས་སྙིང་དང་སྲོག་
རྩར་རྒྱུ་པའི་ལོ་མ། སྣོད་དྲུག་ལས་ལོང་དུ་རྒྱུ་བའི་ལོ་མ་སྟེ་ལྔ། མཁྲིས་པ་
ལུས་ཟུངས་བདུན་ལས་ཁྲག་ཏུ་རྒྱུ་བའི་ལོ་མ། དྲི་མ་གསུམ་ལས་རྡུལ་དུ་རྒྱུ་
བའི་ལོ་མ། དབང་བོ་ལྔ་ལས་མིག་ཏུ་རྒྱུ་བའི་ལོ་མ། དོན་ལྔ་ལས་མཆིན་པར་
རྒྱུ་བའི་ལོ་མ། སྣོད་དྲུག་ལས་མཁྲིས་པ་ དང༌ རྒྱུ་མར་རྒྱུ་བའི་ལོ་ མ་ སྟེ་ལྔ།
བད་ཀན་ལུས་ཟུངས་བདུན་ལས་དྭངས་མ་ཤ་ཚིལ་རྐང་དང་ཁུ་བར་རྒྱུ་བའི་ལོ་
མ། དྲི་མ་གསུམ་ལས་བཤང་གཅིར་རྒྱུ་བའི་ལོ་མ། དབང་བོ་ལྔ་ལས་སྣ་དང་
ལྕེར་རྒྱུ་བའི་ལོ་མ། དོན་ལྔ་ལས་གློ་མཚེར་མཁལ་མར་རྒྱུ་བའི་ལོ་མ། སྣོད་
དྲུག་ལས་ཕོ་བ་དང་སྣང་བར་རྒྱུ་བའི་ལོ་མ་སྟེ་ལྔ་གསུམ་བཅོ་ལྔའོ། །ལྡང་དུས་ཀྱི་
ཡལ་ག་ལས་གྱེས་པའི་ལོ་མ་དགུ་ཡོད་དེ རྒས་པ་རླུང་གི་མི་ཡིན་པའི་ལོ་མ།
དར་མ་མཁྲིས་པའི་མི་ཡིན་པའི་ལོ་མ། བྱིས་པ་བད་ཀན་གྱི་མི་ཡིན་པའི་ལོ་མ་
སྟེ་ན་སོའི་ལོ་མ་གསུམ། ངད་ཅན་གྲང་བ་རླུང་འཕེལ་བའི་ཡུལ་ཡིན་པའི་ལོ་
མ། སྐམ་ས་ཚ་གདུང་ཆེ་བ་མཁྲིས་པ་འཕེལ་བའི་ཡུལ་ཡིན་པའི་ལོ་མ། རླན་
ཅན་སྣུམ་པ་བད་ཀན་འཕེལ་བའི་ཡུལ་ཡིན་པའི་ལོ་མ་སྟེ་ཡུལ་གྱི་ལོ་མ་གསུམ།
རླུང་ནད་དབྱར་དུས་དགོང་དང་ཐོ་རངས་ལྡང་བའི་ལོ་མ། མཁྲིས་པ་སྟོན་
དུས་ཉིན་གུང་མཚན་གུང་ལྡང་བའི་ལོ་མ། བད་ཀན་དཔྱིད་དུས་སྲོད་དང་སྔ་
དྲོ་ལྡང་བའི་ལོ་མ་སྟེ་དུས་ཀྱི་ལོ་མ་གསུམ་བཅས་དགུའོ། །
འབྲས་བུའི་ཡལ་ག་ལས་གྱེས་པའི་ལོ་མ་དགུ་ཡོད་དེ། འཚོ་བའི་རྒྱུ་ཚེ་
ལས་བསོད་ནམས་གསུམ་ཟད་པའི་ལོ་མ། གཉེན་པོ་མི་ལེན་པ་འདུ་བ་གཤེད་
དུ་བབས་པའི་ལོ་མ། གྲོགས་ཀྱི་སྨན་དཔྱད་ཟས་སྤྱོད་བསྟེན་པ་སྦྱོར་་་་་
– 322 -



མཚུངས་པའི་ལོ་མ། མདའ་རྡོ་གྲི་སོགས་གཉན་པའི་གནད་དུ་བབས་པའི་ལོ་
མ། དུས་འདས་རླུང་ནད་སྲོག་གི་རྟེན་དབུ་མའི་རླུང་རྒྱུན་ཆད་པའི་ལོ་མ།
བཅོས་དུས་འདས་པས་ཚ་བ་ལ་ལས་འདས་པའི་ལོ་མ། གྲང་བ་གཏིང་དུ་
འཁར་བའི་ལོ་མ། ལུས་ཟུངས་ཀྱིས་སྨན་དཔྱད་མི་ཐུབ་པའི་ལོ་མ། རྣམ་
པར་འཚེ་བ་གདོན་གྱིས་བླ་ཚེ་ཕྲོག་པའི་ལོ་མ་སྟེ་རྣམ་གྱུར་ནད་ཀྱི་འབྲས་བུ་སྲོག་
གཅོད་ནད་དགུའི་ལོ་མ་དགུའོ། ། ལྡོག་རྒྱུའི་ཡལ་ག་ལས་གྱེས་པའི་ལོ་མ་བཅུ་
གཉིས་ཡོད་དེ། རླུང་ཞི་ནས་མཁྲིས་པར་ལྡོག་པའི་ལོ་མ། རླུང་ཞི་ནས་བད་
ཀན་དུ་ལྡོག་པའི་ལོ་མ། རླུང་མ་ཞི་བར་མཁྲིས་པར་ལྡོག་པའི་ལོ་མ། རླུང་མ་
ཞི་བར་བད་ཀན་དུ་ལྡོག་པའི་ལོ་མ། མཁྲིས་ནད་ཞི་ནས་རླུང་དུ་ལྡོག་པའི་ལོ་
མ། མཁྲིས་ནད་ཞི་ནས་བད་ཀན་དུ་ལྡོག་པའི་ལོ་མ། མཁྲིས་ནད་མ་ཞི་བར་
རླུང་དུ་ལྡོག་པའི་ལོ་མ། མཁྲིས་ནད་མ་ཞི་བར་བད་ཀན་དུ་ལྡོག་པའི་ལོ་མ།
བད་ཀན་ཞི་ནས་རླུང་དུ་ལྡོག་པའི་ལོ་མ། བད་ཀན་ཞི་ནས་མཁྲིས་པར་ལྡོག་
པའི་ལོ་མ། བད་ཀན་མ་ཞི་བར་རླུང་དུ་ལྡོག་པའི་ལོ་མ། བད་ཀན་མ་ཞི་
བར་མཁྲིས་པར་ལྡོག་པའི་ལོ་མ་སྟེ་བཅུ་གཉིས་སོ། །མདོ་དོན་དྲིལ་བའི་ཡལ་ག་
ལས་གྱེས་པའི་ལོ་མ་གཉིས་ཡོད་དེ། རླུང་དང་བད་ཀན་གྲང་བ་ཆུ་ལྟ་བུ་ཡིན་
པའི་ལོ་མ། ཁྲག་དང་མཁྲིས་པ་ཚ་བ་མེ་ལྟ་བུ་ཡིན་པའི་ལོ་མ་སྟེ་གཉིས་སོ། །
སྲིན་དང་ཆུ་སེར་ནི་ཚ་གྲང་ཐུན་མོང་བར་གནས་སོ། །དེ་ལྟར་ནད་ཀྱི་སྡོང་བོ་ལ་
ལོ་མ་དྲུག་ཅུ་རེ་གསུམ་སྟེ་ཡོངས་སུ་བསྒྲིལ་པས་ལོ་འདབ་བརྒྱད་ཅུ་རྩ་བརྒྱད་
ཀྱིས་ལུས་དང་ནད་གཞིའི་རྣམ་པ་མ་ལུས་པ་ཤེས་པར་འགྱུར་ཏོ། །
ལྕེའི་ཡལ་ག་ལས་གྱེས་པའི་ལོ་མ་གསུམ་ཡོད་དེ། རླུང་གི་ལྕེ་ནི་དམར་
ཞིང་སྐམ་ལ་རྩུབ་པའི་ལོ་མ། མཁྲིས་ལྕེ་བད་ཀན་སྐྱ་སེར་མཐུག་པོས་གཡོགས་
- 323 -



པའི་ལོ་མ། བད་ཀན་ལྕེ་ནི་སྐྱ་གླེགས་མདངས་མེད་འཇམ་ལ་རློན་པའི་ལོ་མ་
དང་གསུམ། ཆུའི་ཡལ་ག་ལས་གྱེས་པའི་ལོ་མ་གསུམ་ཡོད་དེ། རླུང་གི་ཆུ་ནི་
ཆུ་འདྲ་ལུ་བ་ཆེ་བའི་ལོ་མ། མཁྲིས་པའི་ཆུ་ནི་དམར་སེར་རླངས་ཆེ་དྲི་མ་
དུགས་པའི་ལོ་མ། བད་ཀན་ཆུ་ནི་དཀར་ལ་དྲི་རླངས་ཆུང་བའི་ལོ་མ་དང་
གསུམ་སྟེ་བལྟ་བའི་སྡོང་བོ་ལ་ལོ་མ་དྲུག་གོ། རླུང་གི་རྩའི་ཡལ་ག་ལས་གྱེས་པའི་ལོ་
མ་ནི། རླུང་གི་རྩ་ནི་རྐྱལ་སྟོང་སྐབས་སུ་སྡོད་པའི་ལོ་མ་གཅིག མཁྲིས་པའི་
རྩའི་ཡལ་ག་ལས་གྱེས་པའི་ལོ་མ་ནི། མཁྲིས་པའི་རྩ་ནི་མགྱོགས་རྒྱས་གྲིམས་
པར་འཕར་བའི་ལོ་མ་གཅིག བད་ཀན་རྩའི་ཡལ་ག་ལས་གྱེས་པའི་ལོ་མ་ནི།
བད་ཀན་རྩ་ནི་བྱིང་རྒུད་དལ་བར་འཕར་བའི་ལོ་མ་གཅིག་སྟེ་རེག་པའི་སྡོང་བོ་
ལ་ལོ་མ་གསུམ་མོ། །
རླུང་དྲི་བའི་ཡལ་ག་ལས་གྱེས་པའི་ལོ་མ་བཅུ་གཅིག་ཡོད་དེ། རོ་ཕག་གི་
ཤ་དང་སྨྱུང་བར་གནས་པ་སོགས་ཡང་ལ་རྩུབ་པའི་ཟས་སྤྱོད་ཀྱི་རྐྱེན་གཉིས་ཀྱི་
ལོ་མ་གཅིག གཡལ་ཞིང་འདར་བའི་ལོ་མ། བྱ་ཆུང་ཡང་ཡང་བྱེད་པའི་ལོ་
མ། གྲང་ཤུམ་བྱེད་པའི་ལོ་མ། དཔྱི་དང་རྐེད་པ་རུས་ཚིགས་མ་ལུས་པ་ན་
བའི་ལོ་མ། གཟེར་བ་ངེས་མེད་དུ་འཕོ་བའི་ལོ་མ། སྟོང་སྐྱུགས་བྱེད་པའི་ལོ་
མ། མིག་སོགས་དབང་བོ་མི་གསལ་བའི་ལོ་མ། ཤེས་པ་འཚུབ་པའི་ལོ་མ་སྟེ་
ན་ལུགས་དགུ སྣུམ་བཅུད་ཕན་པར་ངེས་པའི་ལོ་མ་སྟེ་གོམས་པ་གཅིག་དང་
བཅས་ལོ་མ་བཅུ་གཅིག་གོ། །
མཁྲིས་པ་དྲི་བའི་ཡལ་ག་ལས་གྱེས་པའི་ལོ་མ་བདུན་ཡོད་དེ། གར་ཆང་
མེ་ཉིས་བསྲོ་བ་སོགས་རྣོ་ཞིང་ཚ་བའི་ཟས་སྤྱོད་ཀྱི་རྐྱེན་གཉིས་ཀྱི་ལོ་མ་གཅིག་ཁ་
ལ་རོ་ཁ་བ་བྲོ་བའི་ལོ་མ། མགོ་ན་བའི་ལོ་མ། ཤ་དྲོད་ཚ་བའི་ལོ་མ། ལུས་
324 -



སྟོད་ལྷག་པར་གཟེར་བའི་ལོ་མ། ཟས་ཞུ་རྗེས་སུ་ལྷག་པར་ན་བའི་ལོ་མ་སྟེ་ན་
ལུགས་ལྔ་བསིལ་བ་ཕན་པའི་ལོ་མ་སྟེ་གོམས་པ་གཅིག་བཅས་ལོ་མ་བདུན་ནོ། །
བད་ཀན་དྲི་བའི་ཡལ་ག་ལས་གྱེས་པའི་ལོ་མ་བཅུ་གཅིག་ཡོད་དེ། འཕྱི་ཤ་ལོ་
བཤུར་དང་རླན་སྟེང་ཉལ་འདུག་སོགས་ལྕི་ལ་སྣུམ་པའི་ཟས་སྤྱོད་ཀྱི་རྐྱེན་གཉིས་
ཀྱི་ལོ་མ་གཅིག དང་ག་མི་བདེ་བའི་ལོ་མ། ཁ་ཟས་འཇུ་དཀའ་བའི་ལོ་མ།
ཡང་ཡང་སྐྱུག་པའི་ལོ་མ། ཁ་མངལ་སྟེ་ལྕེ་རོ་མི་གསལ་བའི་ལོ་མ། ཕོ་བ་
འཚིང་སྟེ་རྒྱས་པ་ལྟར་གྱི་ལོ་མ། སྒྲོག་པ་ཡང་ཡང་བྱུང་བའི་ལོ་མ། ལུས་དང་ ་
སེམས་ལྕི་བའི་ལོ་མ། ལུས་ཀྱི་ཕྱི་ནང་གཉིས་ཀར་གྲང་བའི་ལོ་མ། ལུས་དང་
སེམས་ལྕི་བའི་ལོ་མ། ལུས་ཀྱི་ཕྱི་ནང་གཉིས་ཀར་གྲང་བའི་ལོ་མ། ཟས་ཟོས་
རྗེས་མི་བདེ་བའི་ལོ་མ་སྟེ་ན་ལུགས་དགུ། ཟས་སྤྱོད་དྲོ་ན་འཕྲོད་པར་ངེས་
པའི་ལོ་མ་སྟེ་གོམས་པ་གཅིག་བཅས་བཅུ་གཅིག་སྟེ་བསྡོམས་པས་དྲི་བའི་སྒོ་ནས་
བརྟག་པ་ཉེར་དགུའོ། །དེ་ལྟར་བལྟ་བའི་སྒོ་ནས་བརྟག་པ་དྲུག རེག་པའི་སྒོ་
ནས་བརྟག་པ་གསུམ། དྲི་བའི་སྒོ་ནས་བརྟག་པ་ཉེར་དགུ་སྟེ་དྲིལ་བས་བརྟག་
ཐབས་སུམ་བཅུ་རྩ་བརྒྱད་ཡོད་པ་དེ་དག་གིས་ནད་དང་ནད་མེད་ཀྱི་ཁྱད་པར་
ཤེས་ཤིང་ནད་ཀུན་སོ་སོར་འཁྲུལ་མེད་དུ་ངེས་བར་གཏན་ལ་འབེབས་ནུས་པ་
ཡིན་ནོ། །
རླུང་ཟས་ཀྱི་ཡལ་ག་ལས་གྱེས་པའི་ལོ་མ་བཅུ་ཡོད་དེ། རྟ་ཤའི་ལོ་མ།
བོང་ཤའི་ལོ་མ། འཕྱི་བའི་ཤའི་ལོ་མ། ལོ་ལོན་པའི་ཤའི་ལོ་མ། ཤ་ཆེན་གྱི་
ལོ་མ། འབྲུ་མར་གྱི་ལོ་མ། ལོ་ལོན་པའི་རྩི་མར་རྙིང་བའི་ལོ་མ། བུ་རམ་
སྨུག་པོའི་ལོ་མ། སྒོག་སྐྱའི་ལོ་མ། བཙོང་ནག་གི་ལོ་མ་སྟེ་ཟས་བཅུ། རླུང་
སྐོམ་གྱི་ཡལ་ག་ལས་གྱེས་པའི་ལོ་མ་བཞི་ཡོད་དེ། འོ་མ་དྲོན་མོའི་ལོ་མ། ལྕེ་
325 ཡ-



བ་ར་མཉེའི་ཟན་ཆང་གི་ལོ་མ། བུར་ཆང་གི་ལོ་མ། རུས་ཆང་གི་ལོ་མ་དང་
བཞི་སྟེ་དྲིལ་བས་རླུང་གི་ཟས་སྐོམ་གྱི་ལོ་མ་བཅུ་བཞིའོ། ། །
མཁྲིས་ཟས་ཀྱི་ཡལ་ག་ལས་གྱེས་པའི་ལོ་མ་དགུ་ཡོད་དེ། བ་རའི་ཞོའི་ལོ་
མ། བ་རའི་དར་བའི་ལོ་མ། བ་རའི་མར་གསར་གྱི་ལོ་མ། རི་དྭགས་ཀྱི་
ཤའི་ལོ་མ། ར་ཤའི་ལོ་མ། སྐོམ་པོ་སྟེ་རྟོལ་གྱི་ཤའི་ལོ་མ། ནས་ཀྱི་ཆག་
ཚེའི་ལོ་མ། སྐྱབས་ཏེ་ཁུར་སྐྱའི་ལོ་མ། ཁུར་ཚོད་ཀྱི་ལོ་མ་སྟེ་དགུ། མཁྲིས་
སྐོམ་གྱི་ཡལ་ག་ལས་གྱེས་པའི་ལོ་མ་གསུམ་ཡོད་དེ། ཆབ་ཚ་སྟེ་ཚྭ་སྡོར་མེད་
པའི་ཇ་ཐུག་སླ་མོའི་ལོ་མ། གངས་དང་རྫ་ལས་བྱུང་བའི་ཆུ་བསིལ་གྱི་ལོ་མ།
ཆུ་སྐོལ་གྲང་མོའི་ལོ་མ་དང་གསུམ་སྟེ་དྲིལ་བས་མཁྲིས་པ་ལ་ཟས་སྐོམ་གྱི་ལོ་མ་
བཅུ་གཉིས་སོ། །
བད་ཀན་ཟས་ཀྱི་ཡལ་ག་ལས་གྱེས་པའི་ལོ་མ་དྲུག་ཡོད་དེ། ལུག་ཤའི་ལོ་
མ། གཡག་རྒོད་ཀྱི་ཤའི་ལོ་མ། གཅན་གཟན་གྱི་ཤའི་ལོ་མ། ཉ་ཤའི་ལོ་མ།
སྦྲང་རྩིའི་ལོ་མ། སྐོམ་སའི་འབྲུ་རྙིང་གི་ཟན་དྲོན་གྱི་ལོ་མ་སྟེ་དྲུག བད་ཀན་
སྐོམ་གྱི་ཡལ་ག་ལས་གྱེས་པའི་ལོ་མ་གསུམ་ཡོད་དེ། འབྲིའི་ཞོ་དར་གྱི་ལོ་མ།
གར་ཆང་ནར་སོན་པའི་ལོ་མ། ཆུ་སྐོལ་ཚན་མོའི་ལོ་མ་དང་གསུམ་སྟེ་དྲིལ་
བས་བད་ཀན་ཟས་སྐོམ་གྱི་ལོ་མ་དགུ་སྟེ་ཡོངས་སུ་བསྒྲིལ་བས་ཟས་ཀྱི་སྡོང་བོ་ལ་
ལོ་མ་སོ་ལྔའོ། །རླུང་གི་སྤྱོད་ལམ་གྱི་ཡལ་ག་ལས་གྱེས་པའི་ལོ་མ་གཉིས་ཡོད་དེ།
གནས་མུན་ཁུང་དྲོད་སར་བསྡད་པའི་ལོ་མ། རང་གི་ཡིད་དུ་འོང་བའི་གྲོགས་
བསྟེན་པའི་ལོ་མ་དང་གཉིས་སོ། །མཁྲིས་པའི་སྤྱོད་ལམ་གྱི་ཡལ་ག་ལས་གྱེས་
པའི་ལོ་མ་གཉིས་ཡོད་དེ། ཆུ་འགྲམ་བསིལ་སར་བསྡད་པའི་ལོ་མ། སྤྱོད་
ལམ་དལ་བར་བསྡད་པའི་ལོ་མ་སྟེ་གཉིས་སོ། །བད་ཀན་སྤྱོད་ལམ་གྱི་ཡལ་ག་
– 326 --



ལས་གྱེས་པའི་ལོ་མ་གཉིས་ཡོད་དེ། རྩོལ་བཅག་བྱེད་པའི་ལོ་མ། གནས་
དྲོད་སར་བསྟེན་པའི་ལོ་མ་དང་གཉིས་ཏེ་སྤྱོད་ལམ་གྱི་སྡོང་བོ་ལ་ལོ་མ་དྲུག་གོ།
རླུང་སྨན་རོའི་ཡལ་ག་ལས་གྱེས་པའི་ལོ་མ་གསུམ་ཡོད་དེ། རོ་མངར་
བའི་ལོ་མ། རོ་སྐྱུར་བའི་ལོ་མ། ལན་ཚྭ་བའི་ལོ་མ་དང་གསུམ། རླུང་སྨན་
ནུས་པའི་ཡལ་ག་ལས་གྱེས་པའི་ལོ་མ་གསུམ་ཡོད་དེ། ནུས་པ་སྣུམ་པའི་ལོ་མ།
ནུས་པ་ལྕི་བའི་ལོ་མ། ནུས་པ་འཇམ་པའི་ལོ་མ་དང་གསུམ། མཁྲིས་སྨན་
རོའི་ཡལ་ག་ལས་གྱེས་པའི་ལོ་མ་གསུམ་ཡོད་དེ། རོ་མངར་བའི་ལོ་མ། རོ་ཁ་
བའི་ལོ་མ། རོ་བསྐ་བའི་ལོ་མ་དང་གསུམ། མཁྲིས་སྨན་ནུས་པའི་ཡལ་ག་
ལས་གྱེས་པའི་ལོ་མ་གསུམ་ཡོད་དེ། ནུས་པ་བསིལ་བའི་ལོ་མ། ནུས་པ་སླ་
བའི་ལོ་མ། ནུས་པ་རྟུལ་བའི་ལོ་མ་དང་གསུམ། བད་ཀན་སྨན་གྱི་རོའི་ཡལ་
ག་ལས་གྱེས་པའི་ལོ་མ་གསུམ་ཡོད་དེ། རོ་ཚ་བའི་ལོ་མ། རོ་སྐྱུར་བའི་ལོ་མ།
རོ་བསྐ་བའི་ལོ་མ་དང་གསུམ། བད་ཀན་གྱི་སྨན་ནུས་པའི་ཡལ་ག་ལས་གྱེས་
པའི་ལོ་མ་གསུམ་ཡོད་དེ། ནུས་པ་རྣོ་བའི་ལོ་མ། ནུས་པ་རྩུབ་པའི་ལོ་མ།
ནུས་པ་ཡང་བའི་ལོ་མ་དང་གསུམ་སྟེ་སྨན་གྱི་རོ་ནུས་ཀྱི་ལོ་མ་བཅོ་བརྒྱད་དོ། །
ཞི་བྱེད་རླུང་སེལ་བ་ཁུ་བའི་ཡལ་ག་ལས་གྱེས་པའི་ལོ་མ་གསུམ་ཡོད་དེ། སྲེ་
ལོང་སོགས་བསྡུས་པའི་རུས་ཁུའི་ལོ་མ། ཤ་མར་བུ་རམ་ཆང་རྙིང་སྟེ་བཅུད་
བཞིའི་ཁུ་བའི་ལོ་མ། མགོ་ཁྲོལ་གྱི་ཁུ་བའི་ལོ་མ་དང་གསུམ་མོ། །ཞི་བྱེད་རླུང་
སེལ་བ་སྨན་མར་གྱི་ཡལ་ག་ལས་གྱེས་པའི་ལོ་མ་ལྔ་ཡོད་དེ། ཛཱ་ཏིས་གཙོ་བོར་
བྱས་པའི་སྨན་མར་གྱི་ལོ་མ། སྒོག་སྐྱེས་གཙོ་བོར་བྱས་པའི་སྨན་མར་གྱི་ལོ་མ།
འབྲས་བུ་གསུམ་གྱིས་གཙོ་བོར་བྱས་པའི་སྨན་མར་གྱི་ལོ་མ། རྩ་བ་ལྔས་གཙོ་
བོར་བྱས་པའི་སྨན་མར་གྱི་ལོ་མ། སྨན་ཆེན་གཙོ་བོར་བྱས་པའི་སྨན་མར་གྱི་
- 327 ཡ



ལོ་མ་དང་ལྔའོ། །ཞི་བྱེད་མཁྲིས་པ་སེལ་བ་ཐང་གི་ཡལ་ག་ལས་གྱེས་པའི་ལོ་མ་
བཞི་ཡོད་དེ། མ་ནུས་གཙོ་བོར་བྱས་པའི་ཐང་གི་ལོ་མ། སླེ་ཏྲེས་གཙོ་བོར་
བྱས་པའི་ཐང་གི་ལོ་མ། ཏིག་ཏ་གཙོ་བོར་བྱས་པའི་ཐང་གི་ལོ་མ། འབྲས་བུ་
གསུམ་གཙོ་བོར་བྱས་པའི་ཐང་གི་ལོ་མ་དང་བཞིའོ། ཕྱེ་མའམ་ཅུར་ནིས་ཀྱི་
ཡལ་ག་ལས་གྱེས་པའི་ལོ་མ་བཞི་ཡོད་དེ། ག་བུར་གཙོ་བོར་བྱས་པའི་ཕྱེ་མའི་
ལོ་མ། ཙན་དན་དཀར་བོ་གཙོ་བོར་བྱས་པའི་ཕྱེ་མའི་ལོ་མ། གུར་ཀུམ་གཙོ་
བོར་བྱས་པའི་ཕྱེ་མའི་ལོ་མ། ཅུ་གང་གཙོ་བོར་བྱས་པའི་ཕྱེ་མའི་ལོ་མ་དང་
བཞིའོ། །ཞི་བྱེད་བད་ཀན་སེལ་བ་རིལ་བུའི་ཡལ་ག་ལས་གྱེས་པའི་ལོ་མ་གཉིས་
ཡོད་དེ། བཙན་དུག་གཙོ་བོར་བྱས་པའི་རིལ་བུའི་ལོ་མ། ཚྭ་སྣ་རྣམས་གཙོ་
བོར་བྱས་པའི་རིལ་བུའི་ལོ་མ་དང་གཉིས་སོ། ། ཏྲེས་སམ་གྱི་ཡལ་ག་ལས་གྱེས་
པའི་ལོ་མ་ལྔ་ཡོད་དེ། སེ་འབྲུ་གཙོ་བོར་བྱས་པའི་ལོ་མ། ད་ལིས་གཙོ་བོར་
བྱས་པའི་ལོ་མ། རྒོད་མ་ཁའི་སྦྱོར་བའི་ལོ་མ། ཚྭ་བསྲེགས་ཀྱི་སྦྱོར་བའི་ལོ་མ།
ཅོང་ཞི་བསྲེགས་པའི་ཐལ་སྨན་གྱི་ལོ་མ་དང་ལྔ་སྟེ་ཞི་བྱེད་ཀྱི་ལོ་མ་ཉེར་གསུམ་
མོ། ། །
སྦྱོང་བྱེད་རླུང་སེལ་བ་འཇམ་རྩིའི་ཡལ་ག་ལས་གྱེས་པའི་ལོ་མ་གསུམ་ཡོད་
དེ། སླེ་འཇམ་གྱི་ལོ་མ། བཀྲུ་འཇམ་གྱི་ལོ་མ། བཀྲུ་མ་སླེན་གྱི་ལོ་མ་དང་
གསུམ་མོ། ། སྦྱོང་བྱེད་མཁྲིས་པ་སེལ་བ་བཤལ་གྱི་ཡལ་ག་ལས་གྱེས་པའི་ལོ་མ་
བཞི་ཡོད་དེ། སྤྱི་བཤལ་གྱི་ལོ་མ། སྒོས་བཤལ་གྱི་ལོ་མ། དྲག་བཤལ་གྱི་ལོ་
མ། འཇམ་བཤལ་གྱི་ལོ་མ་དང་བཞིའོ། །སྦྱོང་བྱེད་བད་ཀན་སེལ་བ་སྐྱུགས་
ཀྱི་ཡལ་ག་ལས་གྱེས་པའི་ལོ་མ་གཉིས་ཡོད་དེ། དྲག་སྐྱུགས་ཀྱི་ལོ་མ། འཇམ་
སྐྱུགས་ཀྱི་ལོ་མ་དང་གཉིས་བཅས་སྦྱོང་བྱེད་ཀྱི་ལོ་མ་དགུ་སྟེ་བསྒྲིལ་བས་སྨན་གྱི་
- 328 -



སྡོང་བོ་ལ་ལོ་མ་ལྔ་བཅུའོ། །
རླུང་དཔྱད་ཀྱི་ཡལ་ག་ལས་གྱེས་པའི་ལོ་མ་གཉིས་ཡོད་དེ། ཏིལ་མར་ལ་
སོགས་པའི་བསྐུ་མཉེ་བྱེད་པའི་ལོ་མ། གོ་སྙོད་སྣུམ་ལྡན་ཕྱིང་བས་སྒྲིལ་བའི་
ཧོར་གྱི་མེ་བཙའི་ལོ་མ་དང་གཉིས་སོ། །མཁྲིས་དཔྱད་ཀྱི་ཡལ་ག་ལས་གྱེས་པའི་ ་
ལོ་མ་གསུམ་ཡོད་དེ། རྔུལ་དབྱུང་བའི་ལོ་མ། གཏར་ཁ་རྒྱག་པའི་ལོ་མ།
ཆུ་ཡི་འཕྲུལ་འཁོར་གྱི་ལོ་མ་དང་གསུམ་མོ། །བད་ཀན་དཔྱད་ཀྱི་ཡལ་ག་ལས་
གྱེས་པའི་ལོ་མ་གཉིས་ཡོད་དེ། དུགས་བྱེད་པའི་ལོ་མ། མེ་བཙའ་གདབ་
པའི་ལོ་མ་དང་གཉིས་ཏེ་དཔྱད་ཀྱི་སྡོང་བོ་ལ་ལོ་མ་བདུན་ནོ། །གོང་དུ་བཤད་པ་
དེ་ལྟར་ཟས་ལ་སོ་ལྔ། སྤྱོད་ལམ་ལ་དྲུག སྨན་ལ་ལྔ་བཅུ། དཔྱད་ལ་
བདུན་ཏེ་བསྒྲིལ་བས་གསོ་བྱེད་ཐབས་ཀྱི་ལོ་མ་དགུ་བཅུ་རྩ་བརྒྱད་པོ་འདི་དག་
སྨན་པས་ཡེངས་བ་མེད་པར་སྦྱར་ཞིང་། ནད་པས་གུས་པ་དང་བཅས་ཏེ་
བརྩོན་པས་བསྟེན་ན་ནད་རིགས་ཀྱི་འདམ་ལས་མྱུར་དུ་གྲོལ་བར་འགྱུར་རོ། །
དེ་ལྟར་རྩ་བ་གསུམ། སྡོང་བོ་དགུ ཡལ་ག་བཞི་བཅུ་རྩ་བདུན། ལོ་་་
འདབ་གཉིས་བརྒྱ་ཉི་ཤུ་རྩ་བཞིར་རྒྱས་པ་ཡིན་ལ། གྲུབ་དོན་དུ། རྣམ་པར་
མ་གྱུར་པ་ལུས་ཀྱི་སྡོང་བོའི་རྩེ་ལ་ནད་མེད་པའི་མེ་ཏོག་དང་། ཚེ་རིང་བའི་མེ་
ཏོག་གཉིས་བཞད་དེ། དེ་ཡང་ཟེའུ་འབྲུ་དང་འདབ་མ་ཡོངས་སུ་རྫོགས་ཤིང་
མདོག་དང་མདངས་རབ་དུ་གསལ་བའོ། །དེ་ལྟར་རྒྱས་པའི་འབྲས་བུ་གསུམ་ནི།
གནས་སྐབས་ལྷ་དང་མིའི་ཆོས་ལུགས་རིག་པའི་གནས་ཀུན་ཤེས་པའི་འབྲས་བུ།
ཟང་ཟིང་གི་ནོར་དང་འཕགས་ནོར་གྱིས་ཕྱུག་པ་སོགས་ཚེ་འདིར་སྐྱིད་པའི་
འབྲས་བུ། མཐར་ཐུག་བླ་ན་མེད་པའི་གོ་འཕང་གཏན་གྱི་བདེ་བ་ཕུན་སུམ་
ཚོགས་པ་ཐོབ་པའི་འབྲས་བུ་སྟེ་འབྲས་བུ་གསུམ་ལེགས་པར་སྨིན་པར་འགྱུར་བ་
- 329 -



ཡིན་ནོ། །
འདིར་སྨྲས་པ།
རབ་ཡང་ཤེས་བྱ་རྒྱ་མཚོའི་གོས་ཅན་གཞིར། །
རབ་བརྟན་རིག་གནས་ལྷུན་པོ་བརྗིད་ཆགས་ཤིང༌། །
རབ་མང་འགྲོ་ལ་ཕན་བདེའི་དཔལ་སྟེར་བའི། །
རབ་དགེ་གསོ་རིག་བསྟན་པ་རྒྱས་གྱུར་ཅིག།
ཅེས་པ་འདི་ནི་ཀན་ལྷོ་ཁུལ་བོད་སྨན་སློབ་གྲྭའི་དགེ་མིང་འཛིན་པ་གྱི་ན་
བ་ཚུལ་ཁྲིམས་རྒྱ་མཚོའམ་མིང་གཞན་མཚོ་བྱུང་དགྱེས་པ་ལྔ་རིག་གུར་ཁང་ཞེས་
འབོད་པས་རང་ལོ་རེ་བརྒྱད་ཐོག་སློབ་བུ་རྣམས་ལ་བློར་འདོན་བདེ་བར་འཕྲལ་
དུ་སྦྱར་བས་དགེ་ལེགས་འཕེལ། མངྒལམ། ། ། །།
- 330 -



རྩོམ་སྒྲིག་འགན་འཁུར་བ། རྟ་མགྲིན་འཚོ།
མདུན་ཤོག་མཛེས་རིས་པ། ཚེ་རིང་དབང་མོ།
༄༅། །བཤད་པའི་རྒྱུད་ཀྱི་རྣམ་བཤད་ནོར་བུ་ཕྲེང་མཛེས་
ཞེས་བྱ་བ་བཞུགས་སོ། །
ཚུལ་ཁྲིམས་རྒྱ་མཚོས་བརྩམས།
ཀན་སུའུ་མི་རིགས་དཔེ་སྐྲུན་ཁང་གིས་བསྐྲུན་ཞིང་བཀྲམ། །
ལོའོ་ཞེའེ་ཞེན་ཧོང་བིན་པར་ཁང་ཚད་ཡོད་འགན་ལེན་ཀུང་ཟིས་དཔར།
དེབ་ཚད། ཧོ་སྨིས850X1168 1/32 དཔར་ཤོག10. 5 ཡིག་གྲངས་ཁྲི། 16
2001ལོའི་ཟླ8པར་པར་གཞི་དང་བོ་བསྒྲིགས།
2006ལོའི་ཟླ12པར་པར་ཐེངས་གཉིས་པ་དཔར།
དཔར་གྲངས།2 001༤6 000
ISBN 7-5421-0755– 0(ek)རིན་གོང་སྒོར། 18. 00



༄༅།། བཤད་པའི་རྒྱུད་ཀྱི་རྣམ་བཤད་ནོར་བུ་
ཕྲེང་མཛེས་ཞེས་བྱ་བ་བཞུགས་སོ།།
责任编辑:旦知草
封面设计:才让旺姆
ISBN 7-5421-0755-0
ISBN 7-5421-0755-0
(Ex) ཚོད་དེ: 18. 00 t
9787542107558!>
